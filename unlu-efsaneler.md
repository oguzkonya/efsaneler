# Süper şansızlık

Jerry Siegel ve Joe Shuster adında iki Amerikalı'nın 1930'lu yıllarda yarattığı Superman dünyaca ünlü bir çizgi kahraman. Siegel yazmış, Shuster resimlemiş Süperman'i, çok ama çok ünlü olmuş, filmleri, dizileri yapılmış. Ancak Superman yaratıcılarına ve filmlerinde oynayan aktörlerin çoğuna hiç şans getirmemiş.

Jerry Siegel perişan, beş parasız ve sefil bir ihtiyar olarak ölmüş. Superman'ı canlardıran ilk aktör Kirk Alyn'nın akıbeti de pek iyi olmamış. 1948 – 1950 arası televizyon dizisinde Superman'i oynamış, dizi bitiminde tek bir rol bulamamış, tüm kariyeri bununla kalmış. Sonra Alzheimer hastalığına yakalanmış.

Sonraki Superman filmi bildiğimiz Christopher Reeve'in olnadığı film. Superman'in sevgilisi Lois Lane rolünü oynayan Margot Kidder, kariyerinin en iyi çağında bu rolü almıştı. Ama film sonrası şansı bir türlü yaver gitmemiş. Kısa zamanda paronoyak şizofren tanısıyla hastaneye kaldırılmış.

Superman rolünü oynayan Christopher Reeve'in ise talihsizliği herkes tarafından biliniyor. Attan düştü ve tekerlekli sandalyeye mahkum. Hastane masraflarını sinema sanatçısı arkadaşları ödüyor.

Bu efsaneyi Hüseyin Ergin gönderdi. Sağolsun, varolsun J) 

# Koca Yusuf Titanik'te

Vaktiyle pehlivanlar pehlivanı, 100 ünlü Türk büyüğünün en iricesi Koca Yusuf'un namı sınırlarımızı aşmış yurtdışına ulaşmış. Aldığı davetler üzerine gitmediği Avrupa ülkesi kalmamış. Gittiği her yerde Almanı'ndan İskoç'una, Fransız'ından Rus'una devirmediği yoğurmadığı güreşçi kalmamış. Hatta İngilizlerin meşhur insan azmanı Edvard Allen'i 20 saniye içinde havada döndürüp minder dışına attığı hala anlatılır.

Avrupa'yı kasıp kavuran Koca Yusuf'un namı o zaman iyice uzak sayılan yeni dünya Amerikalara da ulaşmış. Koca Yusuf büyük bir gösteri maçı yapmak için New York'a davet edilmiş. Talihin garip oyunu, Koca Yusuf'un şanına yakışacak yolculuk için ilk seferini yapacak olan Titanik'ten bir yer ayarlanmış. Malum kaza hem Titanik'in hem Yusuf'un sonu olmuş. Ancak Cihan pehlivanının başına gelenler oldukça trajik. Dönemin en güçlü adamı olan Yusuf batan gemiden kolaylıkla kurtulup yüzmeye başlamış. En yakındaki filikaya yönelmiş. Fakat filikanin mürettebatı "Bu yigit bizi de filikayı da batırır, almayalım" diye tutturunca tayfalardan biri o sıra filikanın kenarına tutunan Koca Yusuf'un parmaklarını baltayla keserek filikadan ayırmış.

Bu efsaneyi Pala Remzi gönderdi. sağolsun, varolsun:) 

## Uzmanı

Koca Yusuf'un ölümüyle ilgi anlatılan öyküler Titanik efsanesiyle birleştirilmiş. Bilinen Koca Yusuf hikayesine göre; pehlivan Amerika'ya giderken değil gelirken bindiği geminin kaza yapması sonucu hayatını kaybetmiş. Filikaya tutunduğu kimine göre parmaklarına kimine göre bileğine vurulan balta darbesiyle tutunduğu filikadan kopartmışlardı Koca Yusuf'u. Diğer bir efsaneye göreyse: Koca Yusuf, tüm gösteri maçlarında kazandığı yüklü miktardaki altını her zaman yanıda taşırmış. Koca Yusuf servetini batan gemide bırakmaya gönlü varmadığı için hepsini kuşağına bağlamış ve denize atlar atlamaz külçe gibi okyanusun dibini boylamıştır. 

# Neden oynamayı denemiyorsun?

"The Marathon Man" filmininin çekimlerinde başrol oyuncularından Dustin Hoffman'ın rol icabı nefes nefese kalması gereken bir sahne varmış.Tabii 'method' oyunculuğunu tercih eden Hoffman gerçekten de kilometrelerce koştuktan sonra sete gelmiş.

Bu sırada rol arkadaşı Sir Laurence Olivier sette bir yandan yönetmen John Schlesinger ile konuşurken bir taraftanda sakin sakin kahvesini yudumluyormuş. Dustin Hoffman'ı bu halde gören efsane İngiliz aktör 'Bay Hoffman, neden biraz olsun oynamayı denemiyorsunuz?' diye bir sormuş.

Bu efsaneyi Onur Karaköse gönderdi. Sağolsun, varolsun :) 

# Michael Jordan nasıl uçuyor?

Dünyanın gelmiş en iyi basketbolcularından biri olarak kabul edilen Michael Jordan doktorlar tarafından sürekli inceleniyormuş. Doktorların amacı Jordan'un maçlar sırasında zıpladığında adeta uçması ve saniyelerce havada asılı kalabilmesinin sırrını ortaya çıkartmakmış. Çünkü Jordan neredeyse fizik kanunlarını hiçe sayıyormuş.

Yıllarca süren bu araştırmalar pek bir sonuç vermemiş. Jordan basketbolu bırakınca araştırmalar bir süre durmuş. Ancak 2001-2002 NBA sezonunda yeniden basketbola dönüp üstelik neredeyse eskisi gibi oynayabilmesi sonucunda, bu araştırmalar yeniden başlamış. En sonunda geçtiğimiz aylarda bir anatomi uzmanı ortaya bir teori atmış. Bu teoriye göre: Jordan'un eklem yerlerinde doğuştan hidrojen gazı varmış. "Uçan Kule" Jordan'un havada uzun süre asılı kalmasını bu hidrojen sağlıyormuş. Ancak bu teoriyi ispatlamak için bıçak altına yatması gerekiyormuş ve bu ameliyat çok riskliymiş. Bu nedenle Jordan öldükten sonra üzerinde inceleme yapmaları için tüm vücudunu bilim adamlarına bağışlamış.

Bu efsaneyi Mithat Can Kaya gönderdi. Sağolsun, varolsun :) 

# O da sizdiniz bay Sinatra!

Bahşiş verme konusunda en cömert ünlü Frank Sinatra'ymış. Özellikle yanında güzel bir kadın varsa, eli iyice bol olurmuş. Hatta böyle zamanlarda aynı garsona bir kaç kez yüksek bahşiş verdiği bile olurmuş. Sinatra'nın verdiği bahşişler kulaktan kulağa yayılarak efsane halini almış.

Bu hikayelerin en bilineni ise şuymuş: Bir gece Sinatra yanında güzel bir kadınla bahşiş dağıtarak gazinodan çıkmış. Arabasını teslim ettiği park görevlisine "Şimdiye kadar en çok ne kadar bahşiş aldın?" diye sormuş. 100 dolar cevabını veren görevliye 200 dolar vermiş. Tam arabasına binecekken, dönüp "Peki 100 doları veren kimdi" demiş. Otopark görevlisi kocaman bir gülümsemeyle yanıtlamış "O da sizdiniz Bay Sinatra!" 

# Oscar Amca

Amerikan sineması gelişmeye ve Avrupa sinemasına kafa tutmaya başladığı yıllarda, sinema dünyasının en önemli ödülü Cannes'de verilen "Altın Palmiye"miş. Amerikalılar Cannes'a rakip bir sinema ödülü yaratmak için kolları sıvamışlar. Sinemaya gönül verenler, akemisyenler, federal hükümet el ele vermiş, kısa bir zamanda bütün hazırlıklar yapılmış. Her şey hatta ödül heykelciği yani o ünlü ince adam figürü bile hazırlanmış. Ama "Altın Palmiye" gibi simge olabilecek bir isim konusunda bir türlü uzlaşma sağlanamıyormuş.

Organizasyon komitesinin üst düzeyi ismi tartışadursun. Ödül heykelciğini tasarlayan ekibin getir götür işini yapan genç bir delikanlı, heykelciği görür görmez "Aaaaaaa! Oscar Amcama benziyo" demiş. Ekip bu ismi takma isim olarak kendi aralarında kullanmaya başlamış. Sonradan ekibin koyduğu takma isim, komiteden birinin kulağına gidince, isim konusunda onca zaman kavga eden komite üyeleri oybirliğiyle "Oscar" isminde karar kılmışlar.

Bu efsaneyi Seda Öztürk gönderdi. Sağolsun, varolsun :) 

## Üyeler ne demiş?

Özgecan Atasoy: Bütün dünya dergisi
"Oscar Amcam'a ne kadar benziyo" sözünü sarfeden şahıs, bu ödülleri düzenleyen komitenin üst düzey yöneticilerinden birinin sekreteri. Ayrıca olay tamamen doğru, çünkü Bütün Dünya dergisinde yazıyordu.

camel camel: Doğrudur
Bu hikaye birebir doğru bir hikayedir. Efsane ile ilgisi yoktur. Hatta Oscar törenlerinde de yad edilir. 

# Elvis yaşıyor

ABD'de UFO gördüğünü iddia eden insan sayısı kadar Elvis Presley'in ölmediğini, hatta onu orada burada gördüklerini iddia eden insan vardır. Ancak yakın zamana kadar Elvis'in neden ölü numarasına yattığı konusunda bir açıklama yoktu. Meğerse, Elvis çok önemli bir cinayetin -muhtemelen politik bir suikastin- görgü tanığıymış. Bu nedenle FBI tarafından tanık koruma programına alınmış.

Kral halen Amerika'nın ücra bir kasabasında tonton bir ihtiyar olarak yaşamını sürdürüyormuş. Bu kadar çok insanın Elvis'i gördüğünü iddia etmesinin sebebi de böylece anlaşılmış. Çünkü tanık koruma programına göre, tanıklar uzun süre aynı yerde yaşamazlar, sürekli mekan değiştirirlermiş.

Bu efsaneyi Gülay Onan gönderdi. Sağolsun, varolsun:)

# Mel Gibson'ın sırrı

İnanılmaz derecede çirkin bir yüzü olan bir öğretmenin hikayesinin anlatıldığı ve Mel Gibson'un öğretmeni oynadığı "Yüzü Olmayan Adam" adlı film, Mel Gibson'un öz yaşam öyküsüymüş. Gibson gençken ailesiyle çok kötü tartışmış. Evden kaçıp bir sirkte akrobat olarak çalışmış. Ama tehlikeli bir gösteri sırasında büyük bir kaza geçirerek yüzü tanınmayacak hale gelmiş. Kaza sonrası zengin olan ailesi tarafından affedilen Gibson, bir dizi ameliyattan sonra bu hale gelmiş. Söylendiğine göre doktorlar Gibson'ı eskisinden daha yakışıklı yapmışlar.

Oz Büyücüsü filminin ormandan geçiş sahnelerinden birinde, arkadaki ağaçlardan birinde kendini asarak intihar etmiş bir adam görülüyormuş. 

## Üyeler ne demiş?

Pebbles Flintstone: Dekor işçisi
"Oz Büyücüsü" adlı filmi seyrederken, arkadaşlarım efsanede bahsedilen sahneyi bana özellikle göstermişlerdi. Gerçekten de kahramanlar ormandan geçerken arka planda asılmış bir adam görülüyor. Yalnız adam o sırada intihar etmemiş; o sahnenin çekimi sırasında dekorla uğraşıyormuş ve ağaç dekoruna asılı kalmış.

Umut Korkmaz: Bak Şu Konuşana
Bak Şu Konuşana adlı filmde, annenin çocuğu görmeye geldiği sahnede arka planda bir çocuk hayaleti gözüküyor. Ben bunu ilk seyrettiğimde farketmiştim. Sonradan gazeteler, o hayaletin filmin çekildiği evin sahiplerinin küçük yaşta ölen çocukları olduğunu yazmıştı.

# Cem Yılmaz'ın kulağında ne var?

Cem Yılmaz ne zaman sahneye ya da bir televizyon programına çıksa kulağının içinde küçük bir ses vericisi bulunurmuş. Kablonun diğer ucunda ise 5 yetenekli mizahçı. Cem Yılmaz'ın hazırcevaplığının ve doğaçlama yeteneğinin arkasında, bu harbi komik adamlar varmış.

Kenan Işık'ın bir dost meclisinde söylediğine göre: "Kim 500 Milyar İster" yarışmasının son sorusu inanılmaz derece kolay olacakmış. Hatta Kenan Işık, İstanbul Boğazı'nda kaç köprü var gibi bir soru olacak, demiş. Şu ana kadar kimsenin açtıramadığı son sorunun basit olma nedeni ise yapımcıların buraya kadar gelen insanın günlük olayları bilmesi imkansız diye düşünmeleriymiş.

Bu efsaneleri Malice gönderdi. Sağolsun, varolsun :) 

# Hülya Avşar neden bikini giymiyor?

Hülya Avşar uzun yıllardır bikini giymiyormuş. Bu durum magazin basının dikkatinden kaçmamış tabii. Ancak Hülya Avşar bu konuda ser verip sır vermezmiş.

Bir süre önce bir magazin programına çıkan Kadir İnanır, bu sırrı açıklamış. Artık bilerek mi yapmış yoksa yanlışlıkla ağızından mı kaçırmış bilinmez. Kadir İnanır'ın anlattığına göre olay şuymuş: Beraber oynadıkları bir filmde, Hülya Avşar rol icabı silahla vurularak ölecekmiş. Gelin görün ki; setçilerden biri duvara yerleştirilmesi gereken fünye ile insana yerleştirilmesi gereken daha az patlayıcı içeren fünyeyi karıştırmış.

Hülya Avşar'ın öldürüleceği sahnenin çekiminde büyük bir facia yaşanmış doğal olarrak. Duvarda patlamaya ayarlı fünye Hülya Avşar'ın göbeğinde patlamış. Hastaneye zor yetiştirmişler. Hülya Avşar ölümden dönmüş. Ama vücudunda tamir edilmesi imkansız bir iz kalmış. Bu yüzden Avşar Kızı tek parça mayo giyerek bu izi kapatıyormuş.

Bu efsaneyi Varol Döken gönderdi. Sağolsun, varolsun :) 

## Üyeler ne demiş?

murat yalan: Reklama ihtiyaçları yok
Kadir İnanır'ın yaptığı açıklamayı ben de seyrettim. İkisi de reklama ihtiyacı olmayan insanlar. Durup dururken böyle bir şey uydurulmasına gerek yok. Doğrudur bence. Hem Hülya Avşar da cevap vermedi bu iddiaya. Susmak kabul etmektir derler.

# Efsanevi Hollywood

Humphrey Bogart'ın sinema tarihinin unutulmaz filmlerinden "Casablanca"da oynadığı Rick Blaine rolü önce Ronald Reagan'a teklif edilmiş. Ama Reagan son anda rolü Bogart'a kaptırmış. Aksi olsaymış, ABD'nin Reagan adında bir başkanı olmayacakmış. Çünkü Reagan, bu başarısızlıktan sonra ikinci sınıf bir aktör olarak kalıp, politikaya soyunmuş. Bogart gibi star olsaymış ABD Başkanı olmayı düşünmezmiş tabii.

Jamie Lee Curtis çift cinsiyetli doğmuş. Tony Curtis bu nedenle çocuğa, hem kız, hem de erkeklere konan Jamie Lee adını vermiş. Daha sonra doktorlarla konuşulup çocuğun kız olmasına karar verilmiş. Jamie Lee Curtis'in erkeksiliğinin nedeni de buymuş.

Clark Gable 1934 yılında oynadığı "Bir Gecede Oldu" adlı filmde gömleğini çıkardığında içine atlet giymediği görülmüş. Bu sahneden sonra dönemin kadınları atlet giyen erkekleri aşağılar olmuş. Bunun üzerine atlet satışlarında yüzde 75'lik bir düşüş yaşanmış.

Marilyn Monroe'nun sağ ayağında doğuştan altı parmağı varmış. Ünlü olduğunda gizli bir ameliyatla altıncı parmağını aldırtmış. O yüzden ilk filmlerinde ayağı hiç çıplak görünmemiş.

# Pink Floyd ve Oz Büyücüsü

Pink Floyd çok esrarlı bir gruptur. Hakkında sürü sepet efsane vardır. En az on şarkısında tersten, düzden gizli mesajlar varmış. Bu mesajlardan en babasını çözmek biraz zormuş. Sözkonusu mesajı bulmak için Pink Floyd'un "The Dark Side Of The Moon" albümünün ilk çıkan Long Play'i yani LP plağı ve "Oz Büyücüsü" filminin orijinal dublajlı halinin VHS kasedini bulmanız gerekiyormuş. Ama filmin başındaki o Metro Goldwyn-Meyer aslanı kredi görüntüleri falan hepsi tam olmalıymış.

Bu iki malzemeyi bulduktan sonra, sırayla şunlar yapılmalıymış. LP'yi müzik setine yerleştiriliyormuş. Ama önce film başlatılmalıymış. LP, Metro Goldwyn-Meyer aslanı üçüncü kez kükrediği anda çalıştırılmalıymış. Bundan sonra bütün film boyunca bütün sesler, müzikler ve görüntüler birbiriyle bağlantılı oluyormuş. Bağlantılı olması bir yana, söylentiye göre filmin bütün anlamı değişip çooook derin felsefeler içeren bir başyapıta dönüşüyomuş.

Bu efsaneyi erdem özbek gönderdi. sağolsun, varolsun :) 

## Üyeler ne demiş?

ali fuad selvi: Stairway to Heaven
Buna benzer bir hikayeyi Zepplin'in ünlü şarkısı "Stairway to Heaven" için duydum. Şarkının LP'si backmasking denilen bir teknikle tersten okutulunca, ortaya yepyeni şarkı çıkıyormuş. En ilginci de yeni şarkının satanizmle ilgili olması.

Özgün Aydın: Albüm zaten filmin soundtrack'i
Pink Floyd dinleyicisi olarak şiddetle belirtiyorum ki; "Dark Side of The Moon" albümü zaten bu filmin soundtrack'i olarak kullanıldı. Efsaneyle falan alakası yok olayın. Albümün sadece belirli yerleri uyuyor filme. Mesela Dorothy evine dönüyor ve "Breathe Repise" adlı şarkının "home, home again" bölümü başlıyor. Aslanın kükremesiyle aynı anda filan başlatmak gibi bir zahmete gerek yok; zaten filmin albümle beraber yapılmış bi versiyonu mevcut.

ömer şahin: Teneke Adam'ın kalp sesleri
Sağlam yerden aldığım bir istihbarata göre; efsanede belirtilen senkrona sadık kalındığı takdirde, filmin baş kahramanı Dorothy, Teneke Adam'ın kalbini dinlemek için kulağını göğsüne yasladığında, albümde kalp atışları duyuluyormuş. Bu ve benzeri olaylar albümün tamamında varmış.

# Can Yücel ve kartpostal

Duygu Asena ve Can Yücel, o zamanlar çok rating alan Cem Özer Show'a katılmışlar. Sohbet esnasında laf şiire de gelmiş haliyle. Duygu Asena bir ara Nazım Hikmet'ten "kartpostal şairi" diye bahsetmiş. Can Baba'nın ossaat gözlerinde bir kıvılcım çakmış. Cem Özer başına geleceği anlamış ve "kem küm, Can Baba, aman RTÜK, gak guk" diye gevelemiş ama nafile... Can Baba, Duygu Asena'ya bakmııış bakmıııış, kadehindeki kırmızı şaraptan büyük bir yudum almış ve ağır ağır konuşarak, "Kart sensin. Postal da kıçına girsin" demiş.

Bu efsaneyi Deniz Yılmaz gönderdi. Sağolsun, varolsun:)
Can Yücel'in dobralığı ve ilginç kişiliği, bu türden pek çok efsanenin doğmasına neden olmuş. Can Baba muhtemelen benzer şeyler yapmıştır. Ama yine de anlatıldığında "Yok yaa, öyle yapmamıştır" demek geliyor insanın içinden. Yukarıdaki olay çok bilinen bir örnek. Kulaktan kulağa anlatılırken çeşitli değişikliklere uğramış. Hatta olaya Cem Özer ve Duygu Asena gibi, hatırı sayılır miktarda insanın "kıl" olduğu ünlü simalar katılmış. Karpostal hikayesi sonuçta birçok yönüyle şehir efsanesi kalıplarına giriyor. Bu hikaye genelde iki türlü anlatılır: Birinci versiyonda, Can Baba bir panelde konuşmacıdır ve soruyu soran türbanlı bir kızcağızdır. İkinci versiyonda ise soruyu ukala bir gazeteci sorar. Efsaneyi anlatan türbanlılara kıl ise ilk versiyonu, medyaya gıcıksa ikinci versiyonu ballandıra ballandıra anlatır.

Can Baba'dan bahsetmişken hemen bir tane daha ekliyelim. Can Yücel bir şiirinde "göt" kelimesi kullandığı için mahkemeye verilir. Mahkeme başkanı sorar: "Bu kelimeyi kullandın mı?" Can Baba, "Hakimim, bizim oralarda göte göt derler. Siz ne diyorsunuz ki?" der. Hakim, 'Evet yaa, biz de öyle diyoruz" diye mırıldanır ve beraat verir. 

## Üyeler ne demiş?

as lı: Duygu Asena da yalanlamış
Bu olayı seneler önce bir arkadaşım anlatmıştı. Hatta programı da seyrettiğini söylemişti. Ama Can Yücel'in ölümünün ardından Duygu Asena'nın yazdığı bir yazıyı okudum. Asena, Yücel'i ne kadar çok sevdiğini anlatıyor ve bu olaya değiniyordu: "İkimiz arasında böyle bir şeyin yaşandığı anlatılıyor. Tabii ki böyle bir olay yaşanmadı" diyordu. Yani bu söylentiler onun da kulağına gitmiş. Gülüp geçtiğini söylüyordu.

gökçenur çelebioğlu: Ben Hayatta En Çok Babamı Sevdim
Can Yücel'nın babası, bilindiği gibi Köy Enstitüleri'nin kurulmasında büyük emeği geçen Milli Eğitim eski bakanlarından Hasan Ali Yücel'dir. Birkaç yıl önce AKM'de Hasan Ali Yücel'i anma günü yapılmış. Konuşmacılar Milli Eğitim Bakanlığı'ndan, devlet erkanından falanmış. Kürsüye her çıkan Hasan Ali'yi yere göğe sığdıramıyormuş. Hatta bir ara rahmetlinin çok da iyi bir şair olduğu bile söylenmiş. Can Baba konuşmalar uzadıkça sıkılmış, bunalmış. Zaten Hasan Ali'nin oğlu olduğu için en öne oturtulmaktan da hoşlanmamış. Bir ara Emre Kongar konuşurken, "Emre, bi sus da biz konuşalım" demiş. Kürsüye çıkar çıkmaz ilk cümlesi şu olmuş: "Bi kere benim babam şiirden bi bok anlamazdı." Tabii kalabalık ve protokol şok olmuş. Salonda çıt çıkmıyormuş. Can Baba ise gayet rahat, babasıyla anılarını ballandıra ballandıra anlatmış. Konuşmasını bitirirken de, "Ben Hayatta En Çok Babamı Sevdim" şiirini okumuş. Şiir bittiğinde, salondaki kelli felli adamlar göz yaşlarını gizlemeye çalışıyormuş.

Ahmet Rasim: Can Baba'nın kartpostalı
Bu efsane değil Can Yücel'in bir şiiridir. Şiirde hedef alınan kişi ise başka bir şair olan Ece Ayhan'dır. Şiir şöyle: "Ece Ayhan, Nazım Hikmet'e kartpostal şairi demiş, Asıl Ece Ayhan'ın kendi kart bir postal..." 

# Tuz deyip geçmeyin

Vehbi Koç şirketlerinden birine yönetici konumunda birini alacakmış. Holdingin insankaynakları ön görüşmeleri yapmış. Seçtikleri adayı Vehbi Koç'a bildirmişler. Vehbi Koç son görüşmeyi yapıp adamı işe alacakmış. Görüşme için bir restaurant ayarlanmış. Vehbi Koç'la yeni yönetici adayı sözkonusu restaurantta buluşmuşlar. Başlangıç olarak ikisi de çorba istemiş. Adam tadına bakmadan çorbaya tuz koymuş. Vehbi bey de bunun üzerine "Ön yargılı bir yöneticiye ihtiyacı olmadığını" belirterek masadan kalkmış.
Bu efsaneyi Koray Aşkın gönderdi.

Vehbi Koç Maltepe içermiş. Sabancı, Philip Moris'le ortaklık yapıp PhilipSa'yı kurduğunda, Vehbi Koç'a artık Maltepe'den vaz geçip Marlboro içmesini teklif etmiş. Hatta eğer kabul ederse, bir yıllık sigara ihtiyacını armağan etmek istemiş. Ama Vehbi Koç gülmüş ve "Hayır" demiş. "Ama neden" diye sormuş Sabancı. Vehbi Koç bir Maltepe yakmış ve "Ben bir yılın sonunda Marlboro tiryakisi olur, Maltape'ye dönemem. Sen de armağan ettiğin sigaraların parasını fazla fazla geri alırsın" demiş. Yaşlı kurt ölene dek Maltepe içmiş.
Bu efsaneyi Sinan Karataş gönderdi. 

## Üyeler ne demiş?

mehmet durmuşoğlu: Yeniköy camisine giderdi
Yorum yapan bir arkadaş Vehbi Koç'un mezarının Yahudi mezarlığına gömüldüğünü yazmış. Hiç bir alakası yok. Rahmetli Yeniköy'de otururdu. Her cuma evinin hemen altındaki Yeniköy camisinde namazını kılardı. Gördüm, biliyorum. Kendisi Müslümandı.

Seba Yidu: Vehbi Koç'un mezarı
Vehbi Koçun vasiyetinde aile mezarlığına gömülmesiyle ilgili bir madde varmış. Ölümünden sonra mezarı soyuldu bahanesiyle o zamanki yerinden çıkartılıp aile mezarına nakletmişler. Bu nakili yapabilmek için bu mezar soygunu hikayesini yakınları ayarlamış. Tabii bu kadar gizliliğe ne gerek var diyeceksiniz. Çünkü Vehbi Koç'un aile mezarlığı Yahudi mezarlığındaymış. 

# İntihar etmen lazım

Adamın biri ünlü bir falcıya gitmiş. Falcı adama, "Senin intihar etmen lazım. Yoksa gelecekte milyonlarca kişinin ölümüne sebep olacaksın" demiş. Adam bundan çok etkilenmiş ve intihar etmek için tren raylarına uzanmış. Diğer taraftaki raylarda bir çocuk oynuyormuş. Karşı yönden gelen tren ona çarpmak üzereymiş. Adam ani bir kararla intihar etmekten vazgeçip çocuğu kurtarmış. Çocuğa daha dikkatli olmasını öğütlerken, "Senin adın ne bakayım?" diye sormuş. Biraz önceki korkunç olaydan etkilenmişe benzemeyen sert bakışlı çocuk, "Adolf Hitler" demiş.
Bu efsaneyi Can Göçer gönderdi.

Hitler 1930 yılında korkunç mide ağrıları çekmeye başlamış. Doktorları özel bir diyet vererek, et yemesini yasaklamışlar. Bundan sonra Hitler, bildiğimiz sert ve acımasız Fuhrer olmuş. Hitler'in aslında bütün derdi mide ağrısıymış. Tıpkı sürekli mide ağrısı çeken ve bu yüzden eli sürekli midesinin üzerinde olan Napolyon gibi. Kimbilir, belki de midesi o kadar ağrımasaymış, 2. Dünya Savaşı hiç olmazmış.
Bu efsaneyi Seyfi Dalmaz gönderdi. 

## Üyeler ne demiş?

gfg fdgfdgfd: Hans Grüberick
"Kötü bir çocukluk geçirirse insan Hitler gibi olur tabii" anafikrini işleyen ahlakçı hikayeler bir konuda açık veriyor. Hitler'in asıl adı Hans Grüberick. Aslen Alman değil Avusturyalı. Dolayısıyla çocukken kimse onu Hitler olarak bilmiyordu. Hitler adını, 1. Dünya savaşı sonrasındaki siyasi mücadelesinde kolaylık sağlaması için kendisi uydurmuş. 

# Altın telli bağlama

Orhan Gencebay'ın altın telli bi bağlaması varmış. Bu bağlamayla evinde gizlice sekiz tane albüm yapmış. Hatta vasiyetine de şöyle yazdırmış: "Bu albümler ben öldükten sonra yayınlanacak!" Roll dergisinde okuduğuma göre ise (belki de doğrudur) Orhan Gencebay aslında süper bi caz saksofoncusuymuş. Eskiden gruplarda çalarmış. (Cüneyt AKGÜN gönderdi :)

Geçirdiği sayısız estetik ameliyat sonucunda Ajda Pekkan'ın yüzü öyle gerginleşmiş ki, uyurken bu gerginliğe dayanamayan göz kapakları aniden açılıyomuş. (Ezgi wwwww gönderdi :)

Kevin Mitnick dünyanın en büyük hackeri olarak tanınıyor. Mitnick, eylemlerini, kendine İnternet'te olmayan bir IP numarası vererek gerçekleştiriyomuş. Hack listesinde Microsoft gibi birçok ünlü site olan Mitnick'i hiç bi güç ele geçiremediğinden, ünlü bilgisayar korsanı, bu olaydan fevkalade zevk almaktaymış. Bi gün yine çok büyük bir siteyi kırmış ve tam ortaya da "Hacked by Kevin Mitnick" yazısını kondurmuş. Bundan 10 dakika filan sonra dışarıdan bi ses duyulmuş: "Mitnick! FBI. Etrafın sarıldı. Klavyeni bırak ve derhal dışarı çık!" (DjQuEeN DjWHO gönderdi :)

İsrail'in kurulduğu yıllarda birçok Yahudi vatandaşımız bölgeye göç ediyomuş. Geçiş yeri olarak da İstanbul'u kullanıyolarmış. O sıralarda Hacı Sabancı (Sakıp Sabancı'nın babası) hamallık yapıyomuş ve İsrail'e giden yolcuların "Patates çuvalı canımm" dedikleri çuvalları taşıyomuş. Efsaneye göre, şeytana uyan Hacı Sabancı, bi çuval yürütmüş ve bugünkü Sabancı topluluğunun temellerini atmış. Çünkü çuvaldan patates değil (tahmin edildiği üzere) altın çıkmış! (Joe Ester gönderdi :)

## Uzmanı

Ehe. Efsanelerin güzelliği, kulaktan kulağa geçerken eksiklerinin tamamlanarak mükemmelleştirilmeleri. Ancak Sabancı efsanesi bundan pek nasibini alamamış anlaşılan. Çuvalın içinde patates değil de altın olduğunu anlamak için Hacı Sabancı olmak gerekmiyor sanırım :) 

# Vehbi Koç'un çorapları

Vehbi Koç ölmeden evvel oğlu Rahmi'yi çağırıp, "Beni mezara mutlaka çoraplarımla gömeceksiniz, yoksa hakkımı helal etmem" diye vasiyet etmiş ve bi de mektup vermiş. "Bu mektubu ben öldükten sonra ilk başın sıkıştığında açarsın" demiş.

Gün gelmiş Vehbi Koç Hakkın rahmetine kavuşmuş. Oğlu, vasiyeti gereği babasını çoraplarıyla gömmek istemiş. Fakat camiinin imamı bunu kabul etmemiş, "İlle de çoraplar çıkacak, yoksa namazı kıldırmam" demiş. Başka bi imam getirmişler ama nafile, "Dinimize ters" diyerek o da kabul etmemiş. Başka bi hoca daha. Yok. O da kabul etmemiş.

Rahmi Koç çaresizlikten kıvranıyomuş. Düşünmüş taşınmış ama bi çözüm bulamamış. Birden aklına, babasının "ilk başın sıkıştığında açarsın" dediği mektup gelmiş. Rahmi Bey hemmen mektubu bulup heyecanla açmış. Mektupta aynen şöyle yazıyormuş: "Gördün mü oğlum Rahmi! Ben ki Türkiye'nin en zengin adamıyım. Ama mezara bir çorap dahi götüremedim. Eee, hani nerede benim zenginliğim?"

Bu efsaneyi Mehmet Ersan gönderdi. Sağolsun, varolsun :) 

## Üyeler ne demiş?

Bu öyküyü dini bir kitapta okumuştum. Kıssadan hisse gibi bir şeydi. Vehbi Koç'a uyarlandığını görünce çok güldüm. Yani tam da adamını bulmuşlar.

# Fatih Hoca'nın sırrı

Fatih Terim milli takımda hocayken maçlardan önce oyuncuları çok değişik bir metodla motive ediyomuş. Maçtan hemen önce soyunma odasında futbolcuları, taktik tahtasının önünde toplarmış. Taktik tahtasını görenler bilir, üzerinde futbol sahası çizilidir. Fatih Hoca tahtada çizili kaleyi oyunculara gösterip "Bu kale var ya bu kale; ananızın ... Buraya giren topun da ne olduğunu anlıyosunuz heralde" dermiş. Zaten Terim Galatasaray'dayken de bir ara takım sezona çok kötü başlamış, devamlı puan kaybediyordu. O dönem Fotomaç gazetesi Fatih Hoca'yla futbolcular arasındaki krizi manşete taşımıştı. Kriz, Hoca'nın oyunculara çok sert davranması ve onlara sanki 14-15 yaşındaki çocuklar gibi hakaret etmesi, onların karakterini hiçe saymasıydı.
Bu efsaneyi Sabri Ağaoğlu gönderdi. Sağolsun varolsun :)

Zeki Müren'in sağlığında çıkan bi geyik: Eğer bi sigaranın külünü hiç dökmeden (bütün halde yani) Sanat Güneşi'ne götürürseniz O da size bi araba hediye ediyomuş.
Bu efsaneyi Ercenk Aktay gönderdi. Sağolsun varolsun :)

80'li yılların başında kartpostal satışları patlamıştı. O dönemde de Hülya Avşar'ınkiler çok revaçtaydı. Ancak niyeyse mayolu resimleri çoktu ama bikinili kartpostalı hiç yoktu. Filmlerinde de hiç bikini giymezdi Avşar kızı. Bunun üzerine, küçükkken karnının üzerine çay ya da kaynar su döküldüğü, bu yüzden de sadece mayo giyebildiği geyiği çıkmıştı. Neyseki yıllar sonra Sinan Çetin'in Berlin in Berlin filminde gördük de Hülya Avşar'ın çocukken başına birşey gelmediğini anlayıp rahatladık.
Bu efsaneyi Hakkı Turkay gönderdi. Sağolsun varolsun :)

60'lı-70'li yıllarda Ediz Hun ve Hülya Koçyiğit sürü sepet filmde başrolü paylaşmıştı. Efsaneye göre, o günlerde birbirlerine gerçekten aşık olmuşlar ve evlenmeye karar vermişler. Ama Hülya Koçyiğit'in ailesi kati suretle karşı çıkmış, (niye olduğu belli değil) ve sevgilileri ayırmışlar.
Bu efsaneyi Uygar Doğan gönderdi. Sağolsun varolsun :)

Adamın biri Londra'da taksiye binmiş, oteline gidecek. Şoför radyoyu açmış, radyoda Tom Jones söylüyormuş. Hayli içkili olan yolcu da başlamış Tom Jones'a bağıra bağıra eşlik etmeye. Şoför, kibarca uyarmış, "Lütfen susun da, Tom Jones'u dinleyelim. Ben bu adamın hayranıyım." Yolcu susmuş. Neyse, otele varmışlar, adam şoföre para öderken, kartvizitini de uzatmış. Kartvizitte "TOM JONES" yazıyormuş!
Bu efsaneyi Aykut Şen gönderdi. Sağolsun varolsun :) 

## Üyeler ne demiş?

özkan öz: Ediz Hun kimyagerdir
Ediz Hun çevre muhendisi değil. Norveç'te kimya öğrenimi görmüş yani kimyager.

Ebru Aydın: Hülya için mühendis olmuş
Hülya Koçyiğit ve Ediz Hun hakkındaki söylenenleri annem anlatmıştı. Bu aşkı gerçekten de Koçyiğit ailesi engellemiş. Nedeni de Ediz Hun'un sanatçı olmasıymış. Ediz Hun, Hülya Koçyiğit'i istemeye geldiğinde tahsili olmadığını bahane etmişler. O da gitmiş yurt dışında çevre mühendisliği okumuş. Ama geri döndüğünde Hülya Koçyiğit'in şimdiki eşiyle beraber olduğunu görmüş. Yıkılmış taabi.

fatma cömert: Ediz Hun istememiş
Televizyonda Ediz Hun'la yapılan bir röportajda; Hülya Koçyiğit'e aşık olduğunu ama kendisinin karşılık vermediğini söylemişti. Hatta bu olayların sonrasında yurtdışına gittiği ve o zaman da şimdiki eşiyle evli olduğunu söylemişti. Ediz Hun'un Belçikaya okumak için gidişi yetmişli yıllardaki Türk sinemasının kriz tıllarına rastlıyor. Ediz Hun seks filmleri furyasına katılmadığı ve burada çok fazla iş bulamadığı için yurtdışına gitmiş.

# Chaplin altıncı olmuş

"Şarlo'yu en iyi kim taklit edecek" diye bi yarışma düzenlenmiş. Yarışmaya Charlie Chaplin de gizlice katılmış. Ama ancak 6. olabilmiş. (Bu efsaneyi Yavuz Us gönderdi.)

Michael Jackson aslında ölmüş. Menejerleri ve ailesi, kazancının devam etmesi için estetik cerrahi ile ona benzetilen birisini Michael Jackson'un yerine geçirmiş. Bu yüzden yeni Michael Jackson şarkısı çıkmıyomuş. (Bu efsaneyi Adımı Sormayın gönderdi.)

Eski Cumhurbaşkanı Turgut Özal ölmeden önce çok gizli bir vasiyet bırakmış. Vasiyeti o öldükten sonra yerine getirilmiş Özal'ın naaşı şu an Türksat uydusundaymış. (Bu efsaneyi İlker Yalın gönderdi.)

Geçtiğimiz yıllarda Trabzonspor'da forma giyen ikiz futbolcular Arçil ile Şota'nın başarısının sırrı, ilk yarı birinin, ikinci yarı ise diğerinin sahaya çıkmasıymış. İkizler birbirine çok benzediği için bunu kimse farketmiyormuş. (Bu efsaneyi Cem Meydan gönderdi.)

Büyük usta Jimi Hendix konsere çıkarken taktığı bandanaya uyuşturucu serpip kafasına sarıyomuş. Alnına da jiletle bir çizik atıyormuş. Böylece uyuşturucu kana karışıp direk beyne etkili oluyomuş. (Bu efsaneyi Erdal İşleyen gönderdi.)

Ben küçükken Barış Manço'nun sağ kulağının olmadığı ve bu yüzden kulaklarını kapatmak için saçlarını uzattığı şeklinde bir efsane yayılmıştı. Hatta bu efsaneye göre; Barış abi saçlarını uzatmak için devletten özel izin bile almıştı. (Bu efsaneyi falan filan gönderdi.) 

## Üyeler ne demiş?

mithat can kaya: Maryln Monreo
Amerika'da Marilyn Monroe taklit yarışması düzenlenmişti. Sonradan, birinci seçilen MM taklidinin erkek olduğu ortaya çıkmıştı.

onur onur: Michael yaşıyor
Michael Jackson'un yeni albümü çıktı. "You Rock My World" şarkısına 10 dk'lık bir de klip çekti.

# Burhan Abi kot alıyo

Burhan Çaçan bi gün Levis'a gidiyo, kot alıcak. Bi tane beğenip kabine giriyo. Giyiyo ama köt büyük, dar geliyo kot. Burhan Abi kotun arkasına bakınca 501 yazdığını görüyo. Kafasını perdeden uzatıyo, tezgahtar çocuğa, "Şekerim bi baksana, bu dar geldi, bunun 502'si var mı?" diyo.

Kim Basinger çok isterik bi kadınmış. Bi keresinde senaryoda 35 saniye tutan bi sevişme sahnesi çekiliyomuş. Karı kendini bi kaptırmış, yönetmenin "stooop" diye bağırmasına rağmen yarım saat devam etmiş sevişmeye. Herkesin ağzı açık kalmış.

Kemal Sunal ölmeden çok önce, "Adamcağız öldü, onun için filmleri bu kadar çok gösteriliyo televizyonda" diye bi efsane türetilmişti. 99 Mart'ında bi vesileyle Kemal Sunal'la röportaj yapmıştım. (Geyik Uzmanı) Fırsattan istifade bu konuyu da sordum. Ben hatırlamıyorum, meğerse söylenti inanılmaz boyutlara ulaşınca medyaya konuşma konusunda çok ketum olan Sunal televizyona çıkıp "Hayır ölmedim. Bakın sapasağlam ayaktayım" demek zorunda kalmış. O dönemde okullarda saygı duruşu bile yapılmış oyuncu için.

John Wayne asker kaçağıymış.

Walt Disney öldükten sonra vücudu saf nitrojen dolu bir tüpte dondurulmuş. Teknoloji onu diriltecek kadar ilerlediğinde tüp açılacakmış.

Nejat Uygur'un bi akrabası ölmüş. Cenaze gömülürken Nejat Baba tabutun yanına gelip cebinden bi ceton çıkarmış. Cetonu tabutun üstüne koyduktan sonra "Canın sıkılınca beni ara" demiş ve binip arabasına gazlamış.

Seyit Battal Gazi'nin boyu 10 metreymiş. Adamın bileğini büken yokmuş ama bi savaş sırasında bi Rum kızının, "Yorulmuşsundur yiğidim. Al bi bardak ayran iç" diyerek verdiği zehirli ayranla öldürülmüş koca Türk. 

## Üyeler ne demiş?

Burak Taşkıran: Mezarlar büyük yapılırmış
Geçenlerde bi haberde de çıkmıştı bu hadise. İşin aslı, Battal Gazi'nin boyunun 10 metre olması değil; o dönemlerde böyle kahramanları yüceltmek için mezarının öyle yapılmasıdır. Başka bi efsaneye göre; Mevlana Celaleddin Rumi'nin oğlu, babasına saygısından dolayı mezarda ayağa kalkmış. Bizzat gördüm. Mezar tavana doğruydu ve Battal Gazinin mezarından daha büyüktü.

dolphin dolphin: Bahaattin Veled Hazretleri
Bir Konyalı olarak yukarıdaki yoruma düzeltme yapmak istiyorum. Söz konusu olan kabir Mevlana Celaleddin-i Rumi'nin babası Bahaattin Veled Hazretleri'ne aittir. Bahaattin Veled Hazretleri'nin kabrinde oğlunun ilmine saygısından dolayı ayağa kalktığı söylenir.

# Edi'yle Büdü evlenecek

Susam Sokağı diye bi TV programı var hani. Çocukları eğlendirerek eğitmeye yönelik bu programı, bizde Pırtık, Kurabiye Canavarı, Edi ile Büdü adlarıyla bilinen kukla karakterler götürüyodu. Edi ile Büdü'nün gerçek adları Bert ve Ernie aslında. Bunlar çok iyi anlaşan, yedikleri içtikleri ayrı gitmeyen iki yakın ERKEK arkadaş. Tabii erkek olmalarını büyük harflerle yazmamın sebebi var. ABD'de bi dönem çıkan efsaneye göre, Edi ile Büdü "gay"mişler ve önümüzdeki günlerde Susam Sokağı'nın canlı yayınlanan bi bölümünde evleneceklermiş. 

## Uzmanı

İnanılmaz di'mi? Üstelik hiç bi gerekçe de göstermiyomuş efsaneyi anlatanlar. Örneğin geçmişte de, "Susam Sokağı'nda çocuklara ölüm kavramını öğretmek için Büdü'yü öldürecekler" diye bi geyik çıkmış. Ama programı hazırlayan Children Television Workshop şirketi, "Çocukların ölüm hakkında zaten yeterince bilgisi var. Biz eğlenceli bir programda niye böyle bir şey yapalım ki?" açıklamasını yapmış ve söylentiler bi nebze olsun azalmış. Yani bu geyikte hiç olmazsa bi gerekçe, bi mantık varmış.

Hiç bi mantığa dayanmayan, absürdlüğün sınırlarını zorlayan Edi ile Büdü'nün homoseksüel oldukları efsanesi ise yapımcı şirketi daha büyük bi dumura uğratmış. Uzun süre, "Böyle bi konuda da açıklama yapılmaz ki" diyerek sessiz kalmışlar. Ancak en son 1994'te çok popüler bi radyo programında, "Bert ve Ernie aynı evi ve yatak odasını paylaşan iki yetişkin. Elbiselerini paylaşıyorlar, beraber yemek hazırlıyorlar, yiyorlar, efemine tavırlarla çocukları olumsuz etkiliyorlar" gibi şeyler denilmesi üzerine kuklaları yapan ve aynı zamanda Muppet Show'un yaratıcısı olan Jim Henson'un şirketi açıklama yapmak zorunda kalmış:

"Bert ve Ernie 25 yıldır Susam Sokağı'nda yaşayan, eşcinsel olmayan, bu nedenle bu doğrultuda geleceğe dönük planlar da yapmayan iki KUKLA. Onlar insan değiller. Bütün diğer KUKLALAR gibi Susam Sokağı için ve okul öncesi çocuklara eğitim vermek amacıyla yapıldılar. Bert ve Ernie farklı kişiliklere sahip olan insanların dahi iyi anlaşabileceklerini göstermek için yaratılan KUKLA karakterlerdir."

Buna çok yakın bi geyik de 1999 Mart'ında Star gazetesinde haber olarak kullanıldı. Susam Sokağı'nın türevlerinden olan "Tele Tubbies" adlı program şubat ayında Atv'de yayınlanmaya başladı. İşte gazetenin haberi de bu programın baş karakterlerinden olan "Tinky Winky"le ilgili. Haber aynen şöyle:

Tinky Winky eşcinsel mi?
Ülkemizde de yayınlanan TV dizisi Tele Tubbies'deki Tinky Winky karakteri çocukları eşcinselliğe mi özendiriyor? Amerika'daki bugünlerde en popüler tartışma bu. İddia şöyle: Tinky eşcinsellerin rengi olan moru ve sembolleri olan üçgeni kafasında taşıyor. Çantası da kırmızı. Çocuklara eşcinsellik mesajı veriyor. Bilinçaltlarına üçüncü bir cinsiyeti aşılıyor. 

## Üyeler ne demiş?

gamze yörük: Şirinler komünistmiş!
Şirinler çizgi filminin sosyalizm propagandası yaptığı da yaygın bir efsane. Hatta bu konuyla ilgili siteler bile var. Bunlardan birinin iddiaları şöyle: Çizgi filmin orjinal adı olan''Smurf''un açılımı ''socialist men under red father''. Şirin Baba'nın kırmızı şapka giymesi ve sakallarının Karl Marx ile benzerliği öne sürdükleri başka bir kanıt. En son savları da, Şirinler'in hepsinin belli bir iş yapması ve aralarında para değil, değiş tokuş yöntemini kullanmaları. İşte bu da böyle bir efsane...

Yağmur Arı: Düz çizgi ve yuvarlak
Amerika'da Tele Tubbies'in yasaklanma sebebini çok farklı duymuştum. Meğer, o dört arkadaştan ikisinin (adlarını hatırlayamadım) kafasının üstünde birisinin yuvarlak, diğerinin düz çizgi olması yanlış anlaşılıyormuş. Yani o çizginin yuvarlağa girmesiyle çıkarılan anlam çocukları kötü yönlendiriyormuş. Bu yüzden yasaklanmış...

Umut Arikan: STV'nin marifetleri
Bir dönem Şirinler, Samanyolu TV'de yayınlanıyormuş. Efsaneye göre STV, çizgi filmi kendi meşrebince dilimize çevirmiş. Bir dialogda şirinlerden biri diğerine "Şirin Baba nerede?" diye sormuş, yanıt "Cuma'ya gitti" olmuş. Yine aynı kanalda He-Man'in kılıcını çekerken "Ya Allah" dediğine dair rivayetler de mevcut.

ilker hepkaner: Pokemonlar da komünistmiş!
Şirinler, "komünizmi aşıladığına" inanıldığı için Amerika'da yasak. Aynı şeyin yakın gelecekte Pokemonlar için de yapılacağı söyleniyor. Bunun nedeni ise Pokemonlar'ın sloganının "Gotta catch 'em all" (hepsini yakala/sahip ol) olmasından ötürü komünizme özendirdiği düşünülüyormuş.

# Aynştayn'ın beyni

İnsanlar beyinlerinin sadece yüzde onunu kullanabiliyomuş. Yalnız Aynştayn kapasitesinin yüzde otuzunu kullanabilen bi insanmış. Adam onca icadı yüzde otuzla yapmış. Yani tamamını kullansak, ohooo... Gerçi bilim adamları, "O zaman da deliririz" diyolarmış.

Devlet Müslüm ve Orhan Baba'ya "esrar içme izin belgesi" vermiş. Hani polis çevirme filan yaparsa sorun çıkmasın diye. Yoksa eve baskın filan, kimin haddine... Devlet belgeyi boşuna vermemiş taabi: Babalar esrar içmezse beste yapamazlarmış. Beste olmayınca da isyan çıkarmış.

Mesut Yılmaz'ın IQ'su 200'müş. Ondan öyle yavaş konuşuyomuş adamcağız.

Atatürk kayıp kıta Mu'nun bulunması için uzmanlardan bi ekip oluşturmuş. Ama erken gelen ölümü üzerine ekip tam sonuca ulaşacakken dağılmış. Bu konuda bi sürü de kitap çevirttirmiş. Kitapların hepsi Anıtkabir'de gizli bi odada saklanıyomuş.

John Lennon, "Lucy in the Sky with Diamonds" şarkısını, başharfleri LSD olan bir parçası olsun diye yazmış.

Elvis Presley aslında ölmemiş. Rock'n Roll Kralı Güney Amerika'da gizli bi yerde yaşıyomuş. E abicim, herif son yıllarında o kadar kilo alınca zaten insan içine çıkamıyodu ki... Bari böyle bi numara yapayım da efsane olayım, şanım yürüsün demiş.

Paul Mc Cartney daha iyi bas çalabilmek için ameliyatla parmaklarının yerini değiştirtmiş.

Michael Jackson'un "Thriller" albümünün ürün kodunun (hani çizgi çizgi barkodlar var ya, onlar işte) altındaki rakamlar evinin telefon numarasıymış.

Ozzy Ozbourne (konuyla ilgisi olmayanlar için: bu adam heavy metal şarkıcısı) konserlerinde, canlı bir yarasanın kafasını ağzına sokup kopartıyormuş, seyircilere civciv atıyormuş, keçiyle seks yapıyormuş ve ön taraftaki seyircilerin idrarlarını içiyormuş. (Bu bizde sadece, "Ozzy sahnede civciv eziyormuş" diye anlatılır. Meğerse bu kadarcık değilmiş keferenin yaptıkları)

Sepultura gurubunun davulcusu bagetleri o kadar hızlı kullanıyomuş ki; duvardaki bi bozuk parayı bagetlerle vurarak tutabiliyomuş. 

## Üyeler ne demiş?

ert yıl: Köpekler niye havlıyo?
"Lucy In The Sky With The Diamonds" şarkısıyla ilgili bi efsane daha var: Şarkıda, arka ses olarak sadece köpeklerin duyabileceği 12 hz'lik ses olduğu söyleniyor. Bu şarkı çalındığında, ortamda bulunan köpekler anlamsızca havlayıp tepki gösteriyomuş.

Özge Keniş: Doğru bunlar!
Evet, insanlar beyinlerinin sadece yüzde 10'unu kullanıyorlar fakat Einstein'ın beyni hakkında fikrim yok. Sadece değişik bir yapıya sahip olduğunu duymuştum. Ayrıca Ozzy Osbourne'un civciv ezdiği doğru. Ama yarasa olayı daha değişik. Seyircilerden biri sahneye gerçek yarasa atmış. Ozzy Osbourne bunu oyuncak sanıp kafasını ağzıyla kopartmış. Daha sonra bunu her konserde yapmaya başlamış. Ve son olarak; sadece Sepultura'nın değil Metallica'nın davulcusu için de vardı "duvarda bozuk parayı bagetlerle tutma" söylentisi.

erencan evren: Slayer'in davulcusu
Benim bildiğim bozuk parayı bagetle duvarda uzun süre tutma efsanesi Slayer'ın eski davulcusu Dave Lombardo için söylenegelir. Bu eylem sonucu Guiness Rekorlar Kitabına girdiği de rivayetler arasındadır.

Kaan Kiriş: Zannettiğimiz kadar akıllı değiliz
Bu beyin kullanma olayı yanlış biliniyo. % 10 olayı doğru ama bu hesap yapma kapasitesi değil bilgi depolama kapasitesidir. Bir örnek verirsek, beynimiz bilgisayar işlemcisi gibi hesap yapar ve bu hesabı yaparken zeka kapasitesinin nerdeyse hepsini kullanır. % 10'nunu kullanıyo derken ise beynimizi hard diske benzetmek daha uygundur. Aslında beynimiz gördüğümüz veya duyduğumuz hiçbirşeyi unutmuyo. Sadece hatırlamayı bilmiyoruz. Bu % 10 kullanma olayı da yaş yüzünden. Ortalama 100 yıl yaşadığımızı varsayarsak, buna göre beynimizin algıladığı herşeyı kaydetme kapasitesı yaklaşık 1000 yıldır. (Hatta Hz. Adem'in bu kadar yaşadığı söylenir) Biraz karışık oldu ama umarım anlatabilmişimdir.

Unknown Person: Aynştayn aslında aptalmış
Bunun ne kadar doğru olduğunu bilmiyorum ama Aynştayn aptal biriymiş aslında. Bu yüzden okuldan bile atılmış. Daha sonra fizikçi olan babası bunu almış eğitmiş. Adam tek sabun kullanıyormuş. Sebebi de, iki sabunun kafasını (traş ve banyo sabunu) karıştırdığı. Ayrıca şunu eklemek gerekir ki, burası çok önemli, Aynştayn'ın beyni normal bir insan beyninden 200 gram azmış. Yanlış okumadınız, fazla değil, az. Şimdi şunu diyeceksiniz: Evren muammasıyla uğraşan bir adam nasıl oluyor da sabunları karıştırıyor? Bence insanın beyni ne kadar az çalışıyorsa bir şeyi öğrenmesi o kadar kolaydır.

Barbara Bush: Mu'yuz ya!
Zaten Türkler'in Mu'dan geldiği doğru olabilir. Mu oğul yani Moğol. Atatürk'ün Mu Kıtasının bulunması için bunca uğraşmasının elbet bir nedeni vardı.

Halil Karaoğlu: Mu
Bu Mu olayı tamamen doğru ve bir efsane değil! Ayrıntılı bilgiyi Sınır Ötesi Yayıncılık'ın yayımladığı "Gizli Sırlar Öğretisi"nde ve geçtiğimiz aylarda basılan "Kayıp Kıta Mu" adlı kitaptan bulabilirsiniz. Türkler'in Mu'dan geldiği iddiası da doğru olabilir. Çünkü 30'lu yıllarda Maya tapınaklarında, Orhun anıtlarının yakınlarında, Antartika'da, Alaska'da ve Anadolu'da Mu'yu anlatan 4000 yıllık tabletler bulundu. Üstelik bilindiği gibi Türkler'in geçmişi 4000 yıl öncesinde karanlık.

# Teyyo Pehlivan'ın evi hariç

İngiltere Cumhurbaşkanı Atatürk'ü ziyarete gelmiş Ankara'ya. Erzurumlu Teyyo Pehlivan da tesadüf, Mustafa Kemal'in yanındaymış. Erzurum'un bi meselesi varmış, kentin ileri gelenleri çok rica etmiş, "Ata seni kırmaz, n'olur şunu bi hallediver" demişler, Teyyo Pehlivan da bu nedenle Gazi'ye gelmiş. Bi ara Atatürk'le İngiliz Cumhurbaşkanı satranç oynamaya karar vermiş. Mustafa Kemal, Cumhurbaşkanı'na, "Oynayalım ama, yenersem bana ne vereceksin?" demiş. Bunun üzerine İngiliz, "Yenersen Kuzey İrlanda'yı sana veririm. Ben yenersem sen ne vereceksin?" demiş. Gazi biraz düşünmüş, "Eğer ben yenilirsem sana Doğu Anadolu'yu veririm" cevabını vermiş.

Bunu duyan Teyyo Pehlivan hemen itiraz ederek, "Oo, Paşam, bizim ev n'olacak o zaman?" diye sitem etmiş. Atatürk, "Doğru" demiş, "Doğu Anadolu'yu veririm ama Teyyo'nun evi hariç". Bu kez itiraz sırası İngiltere Cumhurbaşkanı'na gelmiş, "Teyyo Pehlivan'ın evi yoksa ben Doğu Anadolu'yu ne yapayım" demiş ve satranç oynamaktan vazgeçmiş. 

## Uzmanı

Hayatının son yıllarında da olsa ulusal şöhreti yakalamayı başaran Erzurumlu Teyyo Pehlivan -Gerçek adıyla Tayyip İde- bilindiği gibi, "masum" yalanlarıyla ünlü. 1998'in son ayında hayata veda eden Teyyo Pehlivan'ın kahvelerde insanları etrafına toplayarak anlattığı pek çok yalan daha şimdiden şehir efsanesi durumuna gelmiş bile. Emin olun, bi'kaç yıl sonra bunların masum yalanlar olduğu "unutularak" her biri kendi başına, yaşanmış birer hikaye gibi anlatılacak. 

# James Dean ve Porsche

James Dean malumunuz 1955'in 30 Eylül'ünde Porsche Spyder marka arabasıyla yaptığı bi kaza sonrasında hayata veda etti. Şimdi adam efsane tabii, ardından efsaneler türemesi de normal. Masalcı teyzelere göre, Dean'in Porsche'u kazadan sonra bi hurdacıya satılmış. Hurdacı başlarda adam başı 25 cent alarak sergilemiş arabayı. Bi zaman sonra halkın ilgisi azalınca Porsche'u "araba dizaynırı" (böyle de bi meslek var demek ki Batı'da) George Barris'e satmış. Adamın amacı arabayı parçalayıp imal edeceği yeni arabalarda kullanmak, satarken de, "Bakın arabanın şu kısmı James Dean'in arabasından" demekmiş. Yapacağını yapmış da. Ve korkunç rastlantılar bundan sonra başlamış.

Bu arabalardan birini alan Troy Mc Henry adına bi doktor feci bi trafik kazasında ölmüş. (Folklor araştırmacıları bu doktorun gerçekten de bi araba yarışında öldüğünü saptamış) Bi başka adı bilinmeyen ama arabalardan birini alan doktor ise yine bi trafik kazasında ciddi bi şekilde yaralanmış. Başka biri ise, -mesleği satıcılıkmış- araba kazası sonucu ölmemiş ama o da arabasının içinde ölü bulunmuş. Son kurban ise arabanın iskeletini sergilenmesi için Salinas'a götüren kamyonun şoförü olmuş. Kamyon yoldan çıkıp bi uçuruma yuvarlanmış ve sürücü korkunç bi biçimde can vermiş.

Anlayacağınız, lanetli Porsche, James Dean dahil tam 5 kişinin katili olmuş. Son bi not olarak da şunu söylüyomuş efsane anlatıcıları: Kamyon kazası sonrasında birileri Porsche'un iskeletini çalmış, halen de ortaya çıkmamış iskeletin kimde olduğu. Yani araba hala can almaya devam ediyo olabilirmiş. 

## Üyeler ne demiş?

metehan çullu: Efsanevi intihar
James abiyle ilgili benim bildiğim bi efsane de; James Dean'in gözleri nerdeyse kör misali bozukmuş. Efsane-i karakter ya; ölürken imaj bozulmasın hesabı, o gün arabaya binerken (meşhur Porsche'a) abimiz gözlüklerini takmamış. EFSANE İNTİHAR yani...

Mehmet Yaşar: Arabaya dokunanlar kaza anını yaşamış
Benim bir belgeselde seyrettiğime göre de, James Dean kaza yaptıktan sonra arabasının enkazına dokunanlar tuhaf bazı hayaller görmüşler. Arabaya dokunanlar, kaza anını kendilerinin de yaşamış gibi olduklarını ve çok korktuklarını söylemişler. "Bu olmuş olabilir mi" diye merak ederim eskiden beri.

dicle dean: Gözü bozuk değildi
James Dean'in gözlerinin bozuk olması gibi bir durum söz konusu olamaz. James Dean Amerika'da yapılan pek çok yarışa katılıyordu ve gayet başarılı bir pilottu. Gözleri bozuk olan bir insanın böyle başarılar elde etmesi, hatta o yarışlardan sağ çıkması mümkün olamaz. Sanırım bu gerçekten masalcı bir teyzemizin yorumu. James Dean'in ölüm sebebi, aşırı hız sonucu aracın kontrolünü kaybetmesiydi. Başarılı bir yarış pilotunun bile başına gelebilecek bir ölüm nedeni yani. James Dean, Salinas'daki bir yarışa katılmak üzere yola çıkmıştı. Bu da olayın başka bir boyutu tabii...

Ece Yazan: Falcı önceden bilmiş
Benim duyduğum bir efsaneye göre de James Dean bir partiden dönerken bir dilenci kadın yaklaşmış ve fal bakmak istediğini söylemiş. James Dean arkadaşlarının ısrarıyla elini açmış. Kadın eli gördüğü zaman irkilmiş ve "örümceğe (yani spider) bindiğin gün öleceksin" demiş...

Tolga KARABELEN: Yola çıkan Ford
James Dean'in, Porche'siyle yüksek hızla giderken, yan yoldan çıkan Ford marka bir arabaya çarpması sonucu öldüğünü okumuştum. Ford'un şoförün Porsche'yi gördüğü halde yola çıkmış.

# Tanrım bu Elvis'in motoru

Bi arkadaşımın kardeşi bi kasabaya giderken 1950 model satılık bi Harley Davidson ilanı görmüş. Motorlara çok meraklı olduğu için durup motora şöyle bi göz atmış. Çok eski, hatta bi'kaç parçası eksik bi Harley'miş ama yine de koleksiyon merakından ötürü almak istemiş motoru. Satıcıyla kısa bi pazarlıktan sonra 600 dolar ödemiş.

Ertesi gün motorun eksik parçaları için Harley şubesine gitmiş. Servisteki adam motorun sağını solunu kurcalarken birden direksiyonun alt tarafındaki "Elvis'e" yazısını görünce, "Tanrım, bu Elvis'in motoru, Elvis'in motoru!" diye bağırmaya başlamış. Meğer bu Elvis Presley'e bi hayranı tarafından hediye edilen bi motormuş ve Harley firması, nerede olduğu bilinmeyen bu motor için tam 4 milyon dolar ödemeye hazır olduğunu açıklamış zamanında. 

## Uzmanı

Bu hikayenin bi versiyonu daha var. Bütün tema aynı, yalnız motorun Elvis'e bir hayranı tarafından değil de karısının hediye ettiği söyleniyo. O zaman direksiyonun altındaki yazı "To Elvis, Love Priscilla" oluyo. Gerçi bu versiyonda motor ucuza gidiyo: Sadece 1 milyon dolar...

Başka bi versiyonda ise efsane, Elvis'ten James Dean'e hediye edilen bi Harley olarak anlatılıyo. Yalnız bu kez nedense küsuratlı bi rakam ödüyor Harley Davidson firması: 3.2 milyon dolar.

## Üyeler ne demiş?

menderes karakucuk: Uzmanım, ben uzmannn!
Bu geyik tamamıyla hatalı. Çünkü Elvis'in ilk albümü Temmuz 1954'te çıktı. ABD çapında üne kavuşması ise ancak Ocak 1956'dadır. Dolayısıyla 1950 yılında bir hayranının olması saçma. Ayrıca Elvis'in ilk Harley'i 1955 modeldir. Kral'ın çevresindekilere Cadillac hediye etmek gibi bir alışkanlığı varmış ama Elvis'e bir Harley hediye edilmesi olayı hiçbir biyografide yeralmıyor.

# Oya-Bora kazada öldü

Doksanlı yılların başında, bendeniz (Geyik Uzmanı) Eskişehir'de öğrenciyken yaşadığım bir ölüm efsanesidir bu. Öğrenciler arasında aniden, nereden çıktığı belli olmayan bir "Oya-Bora trafik kazasında ölmüş. Arabada Ferda Anıl Yarkın da varmış ama o yaralı kurtulmuş" söylentisi dolaşmaya başladı. Aslında Oya-Bora o aralar şimdiden biraz daha popülerdiler ama çok da -örneğin bi Tarkan kadar- gündemde oldukları söylenemez. Buna rağmen söylenti inanılmaz bi hızla yayıldı ve gerçek ortaya çıkıncaya kadar -hafta sonuydu- iki gün devam etti.

O sıralar Oya-Bora'nın, Çingeneler Zamanı filminin müziklerinden birine uyarladıkları, "Biz dünyayı çok sevdik, ölüm bizden uzak olsun" diye bi şarkıları vardı. Geyiklerin final cümlesi de bu şarkıyı andıktan sonra, "Yaa, gördün mü, sanki içlerini doğmuş gariplerin"di mutlaka. Yıllar sonra efsaneleri toplarken yaptığım çalışmalarda, o dönemde Harp Okulu'nda öğrenci olan bi arkadaşım da aynı söylentiyle okullarının çalkalandığını söyleyince bi kat daha arttı dumurum. Yahu niye Oya-Bora? Hadi Oya-Bora ama Ferda Anıl Yarkın da nesi? 

## Üyeler ne demiş?

merve merve: Teoman bileklerini kesmiş
Yaklaşık 1 hafta önce sabah okulda herkes, Teoman'ın bileklerini kesip öldüğünü söylüyodu. Tabii biz de bayağı üzüldük. Allahtan adam 2 gün sonra atv Ana Haber Bülteni'ne çıktı da sevindik!

harun erkubilay: Futbolcu Metin ölmüş!
87-90 yılları arasında Harb Okulu'nda öğrenciydim. Bu söylentiyi hatırlamıyorum ama Metin Tekin (futbolcu) öldü diye bir söylenti çıkmıştı bizim okulda ve aynı şekilde biz de 2-3 gün boyunca baya üzülmüştük.

Kemal Yurum: Guns'n Roses'ın gitaristi öldü
Metin Tekin'in öldüğü söylentilerini ben de hatırlıyorum. Sanırım bir maçta beyin sarsıntısı geçirip hastaneye kaldırıldıktan sonra çıkan bir söylentiydi. Bunun dışında da, 92 ya da 93 senesinde Guns'n Roses'in gitaristi Slash'in öldüğüne dair inanılmaz bir söylenti çıkmıştı. O yıllarda grubun da çok popüler olması dolayısıyla bu söylenti ODTÜ'de alıp başını yürümüştü.

Dogan Cakir: New Kids On The Block kaza geçirdi
Ben de ortaokul yıllarındayken kizlarin gözbebeği olan New Kids On The Block diye bir Amerikan grubu vardı. Onlar için de trafik kazasi geçirmişti diye bir geyik çıkmıştı. Yok 2'si bitkisel hayattaymış da, 3'ü birden ölmüşmüş de falan filan... Bütün okulun kızlari günlerce salya sümük gezmişlerdi.

aykut duygan dirikal: Cim Bom finale çıktı.
No Doubt'un solistinin öldüğü konusundaki efsaneyi ben de duymuştum. Bana bir arkadaşım söylemişti. Ancak ben inanmamıştım. Çünkü doğru olsaydı, en azından basından kesin duyardım. Ama arkadaşım bayağı uzun bir süre inanmıştı. Ayrıca ortaokuldayken Galatasaray Şampiyon kulüplerde yarı finale çıkmış ama Stau Bükreş'e elenmişti. Bundan bi'kaç gün sonra ise, "Stau Bükreşli futbolcularda doping çıkmış, GS finale yükselmiş" diye bi efsane çıkmıştı. Okulda hepimiz inanmıştık. Hatta ben de fanatik Karşıyakalı olmama rağmen Türk takımı diye bayağı bi sevinmiştim, ama akşam gerçeği öğrendik tabii.

pınar enşenol: Gwen Stefani'yi elektrik çarpmış
Şu No Doubt grubu "Don't Speak" parçasıyla accayip bi çıkış yaptıkları yaz, grubun güzel solisti Gwen Stefani'nin de yüksek dozda uyuşturucudan öldüğünü söylemişlerdi. Ben de salak gibi inanmıştım. Bi de birisi "Gwen elektrik çarpmasından öldü" demişti, ona da inanmıştım. Fazla saftirikmişim o zamanlar...

lars ulrıch: Karizmayı resetlemiştim
Ben de Metallica'nın bateristi Lars'ın öldüğünü duymuştum. Çöktüm tabii. Ben de bateri çalıyorum ve Lars'ın fanıydım o zamanlar. Bir hafta aptal gibi gezdim. Dershanede de duyduklarımı söyledim. Rocker kızların da hepsi göçtü. Evi Larsın resimleriyle doldurdum. Sonra adamlar Türkiye'ye konsere geldi, ben de gittim tabii. Rocker kızlar bana dalacaklardı. Karizmayı resetlemiştim.

huseyin hancer: Bu da bir başka yönü
Şu öldü, bu öldü geyiklerinin bir de aslında ölmemiş versiyonları var. En bilineni ise Elvis efsanesidir. Ama bu konuda son yılların en büyük geyiği, Tupac Shakur'un aslında ölmediği söylentisidir. Ünlü rapçinin ölümünden sonra gösterilmeye başlanan kliplerinde, Nike'ın o öldüğünde piyasada olmayan bir modelini giyiyor olması, bu efsaneyi biraz destekliyor. İlginç olan diğer nokta ise, Shakur'un hala yeni yeni kasetlerinin çıkıyor olması.

funda çelik: Kekilli
Murat Kekillli ünlü olmadan 2 yıl önce falan bilirdik onu. Güya bi kızı sevmiş. Kasedini yapmış ve kaset çıktığı sabah intihar etmiş diye duymuştuk. Hatta bu olaya gazetelerde de yer verilmişti. Bi de işin komiği her o şarkıyı söylediğimizde hüzünlenir anardık Kekilli'yi.

# Kadir Abinin kıyağı

Kadir İnanır Çiçek Pasajı'nda demleniyomuş. Yanında da güzel güzel hatunlar. Ağızları açık dinliyolar, hayran gözlerle süzüyolar, akşam yatağında ben olurum inşallah diye hayallere dalıyolarmış içten içten. Bi ara gençten bi çocuk yanaşmış masaya. "Şeyy, pardon Kadir Bey... Birazdan buraya kız arkadaşım gelicek, kendisi sizin hayranınızdır. Lütfen masama gelip ‘Naber Onurcuğum' der misiniz? Eğer bunu yaparsanız beni dünyanın en bahtiyar insanı yapmış olursunuz" demiş. Kadir İnanır da hafifçe kasılarak "Ee, hay hay Onurcuğum, neden olmasın. Yaparım tabii. Bak sen de genç bi kardeşimizsin" cevabını vermiş, yanında oturan kadınlar ordusuna göz kırparak.

Neyse, bizim çocuğun kız arkadaşı gelmiş bi süre sonra. Kadir İnanır da hatunlara yeni bi göz kırpma atraksiyonu yapmış, kadınlarım içi erimiş taabi, abimiz yerinden kalkmış, çocuğun masasına yürümüş. Gülerek ve de en jön tavrıyla elini Onur'un omzuna atmış, "Vaay, naber Onurcuğum, sen buralara gelir miydin yaa?" demiş. Fakat ne sürprizdir ki sevgili geyik seven insanlar, çocuk kafasını bile Kadir Abimize çevirmeden, "Hassittir lan, sen ne zaman adam oldun da gelip Onur abine selam veriyosun" demiş. 

## Uzmanı

Kadir İnanır'ın bu efsanesi çok meşhur. Kadir Abinin Cem Özer'in şovunda bizzat kendi de anlattığı söylenir. Kimine göre hikaye Bodrum'da, kimine göre de Sarıyer'de bir balıkçıda geçmiş ama olsun, o kadar olur. Hafıza bu, yanıltabilir tabii insanı. 

## Üyeler ne demiş?

can ince: Bu efsane de ithal...
Ayni efsanenin bir baska varyanti eski Dünya Satranç Şampiyonlarindan efsanevi Mikail Tal'e ithaf edilir. Satrancin çok yaygin oldugu Sovyetler birligi'nde, o devirde çok popüler olan Misha baba, bir simültane gösteride bulunmaktadir. Yanina bir genç yaklasir ve "Misha" der, "sevgilim ve ben size hayraniz..." Devami ayni...

# Ten Ertan Yolat mıtın?

Olay Doğu illerimizden birinde, Erzurum ya da Erzincan'da geçiyor. Bu şehirde herkesin çok sevdiği, hani "tittim-teldim" diye konuşanlara öyle denir ya, pepe bir adam varmış. Bu adam genelevde doğmuş, annesi küçük yaşta ölmüş, küçüklüğünde çok itilip+kakılmış ama zamanla nasıl olduysa insanların sevgisini kazanmış. Halk onu düğün-dernek, her yere mutlaka davet edermiş. Yani bu Doğu ilinin kamberi olarak yaşarmış adamımız.

Sebebi bilmiyorum ama şehre bi gün Erkan Yolaç gelmiş. Daha doğrusu gelecekmiş de halk onu havaalanına karşılamaya gitmiş. Taabi yanlarında bizim adamı da eksik etmemişler. Erkan Yolaç gelmiş, insanlarla tokalaşmış, hoşgeldin-beş gittin derken bizimki Yolaç'ın yanına yanaşmış, "Ten Ertan Yolat mıtın?" diye sormuş. Bunun üzerine Yolaç da, "Evet benim" demiş. Adam işaret parmağını kıvırıp Yolaç'ın burnuna yandan vurarak, (Efsanenin burasında anlatan, dinleyene aynı hareketi yapar mut-mutlaka) "Hani EVET yottu, ...na toduğum" demiş. 

## Üyeler ne demiş?

Sahin Koskli: Gullebi Turan
Olay gerçekte İstanbul'da olmuş. Olayın kahramanının ismiyse Erzurumlu Gullebi Turan. Kendisi Teyyo Pehlivan ve Nail Hoca gibi Erzurum'un esprileriyle ünlü nev-i şahsına münhasır bir kişiliğidir. Gullebi, Erkan Yolaç'la İstanbul'a yaptığı ziyaretlerin birinde karşılaşmış ve sözkonusu olay gerçekleşmiş.

# Bruce Lee nasıl öldü?

Kung Fu Kralı, memleketi Çin'den ABD'ye ilk geldiğinde tanıştığı ilk ünlülerden biri, vurdulu kırdılı filmlerin çirkin adamı Charles Bronson'muş. Charles Abi'nin ilk tanıştığı anda kanı ısınmış Bruce Lee'ye. Kanatlarının altına almış, kurda+kuşa yedirmemiş Bruce'u. Başı derde girince koşarak gelir, meseleyi bi şekilde halledermiş. Bruce da delikanlı çocuk taabi, inanılmaz bi minnet duygusuyla seviyomuş Amerikalı abisini. Geldikten sonra kazandığı şan-şöhret-para-pul hikaye, öl dese ölürmüş onun için.

Derken günlerden bi gün, kulağına olmadık bi'şey gelmiş Bruce'un. Gûya Charles Bronson bi toplulukta, "Ulan şu Çinliyi elinden tutup adam ettik, şimdi herifin g.tü kalktı" demişmiş. Yıkılmış Kung Fucu bu lafı duyduğunda. "Budam, Budam" diye diye ağlamış, yemeden içmeden kesilmiş. Öyle anlatıldığı gibi cinayetten filan değil, mum gibi erim erim eriyip, kahrından ölmüş.

Şan+şöhret var ya, kalkmış Çin Mahallesi'nde lokanta açmaya kalkmış Bruce. Mafyanın işine gelmemiş taabi. Uygun bi dille uyarmışlar ama nafile geri adım atmamış bizimki. Bunun demirden bi robotu varmış. Hergün idman yaparmış demir adamla. Öyle yapa yapa her tarafı demir gibi olmuş. Kurşun, bıçak-mıçak... I-ııhh... Hiç biri para etmiyomuş. Mafya da bunu bildiğinden sarışın bi kadınla tuzak kurmuş Bruce'a. Anca zehirleyerek öldürebilmişler. Ama varın siz tahmin edin koca Kung Fucu'yu yere yıkmak için kullanılan zehirin miktarını. Vallaha yemin olsun, New York'un yarısına yetermiş diyorlar.

Benzer bi efsaneye göre ise Bruce her tarafını çelik gibi kasabiliyomuş. Çeliğe metal işler mi? Herrr tarafını kasabiliyomuş ama ensesi hariç! Mafya bur'dan bitirmiş işini. Neden öldürüldüğü de muğlak aslında.

Amcaoğlumun anlattığına göre Çin hükümeti öldürtmüş Bruce Lee'yi. Çünkü gavat, karetenin sırlarını Amarikalılara vermiş. Ama teyzeoğlum karşı çıkıyo buna. Onun gibi Çin milliyetçisi daha gelmemişmiş bu dünyaya. "Filmlerinde dikkat et" diyo teyzemin oğlu, "Dövdüğü büttüüün adamlar Capondur, bi tane bile Çinli dövdüğünü göremezsin. Böyle de milliyetçidir yağni!" 

## Uzmanı

Kung Fu'nun efsanevi kralı Bruce Lee üzerine pek çok geyik döner. Çoğu da ölümü üzerinedir malumunuz. İtiraf edeyim, ben bile tam olarak bilmiyorum: Bruce Abi cinayete mi kurban gitti, yoksa öldürüldü mü? Discovery Channel'da iki de bir belgeseli oynuyo ama bi türlü denk getirip izleyemedim. Konuya vakıf olan biri varsa aydınlatsın bizi de, rahatlayalım. 

## Üyeler ne demiş?

umut beyaz: Ne yazık ki...
Yaa gerçek tüm bu efsaneleri bitirecek yazık oluyo ama Bruce Lee beyin kanamasından öldü be. Yani Ebru Gündeş yendi ama koca Kung Fu Kralı yenemedi. Belgeselini izlemiştim de :)

önder yüksel: Tabanca kabzasıyla öldü
Ben de şu şekilde duydum: Film çekimleri sırasında mafya rolünü oynayan adam rol gereği Bruce babanın ensesine silah kabzasıyla vuracakmış. Ama ayı oğlu ayı biraz sert vurmuş ve Bruce baba sizlere ömür. Biliyonuz oğlu da Crow'un çekimleri esnasında tabancalardan birine yanlışlıkla gerçek kurşun konulması yüzünden gitti. Tabii bazıları, "Babasının hasretine dayanamadı, kendisi bilerek koydu gerçek kurşunları" diyo. Ne kadar doğru bilemem artık...

murat bayrak: Taklacı Bruce Lee
Bu efsanenin Samsun'daki varyantına göre Bruce Lee (niyedir kimse bilmez) havada 12 takla denemesi yaparken mafya tarafından 1500 okla vurularak öldürülmüş.

uğur özden: Gücünü mafyaya karşı kullanırdı
Bruce Lee dünyada onuncu dandaki tek karateciydi. Film çevirmediği zamanlarda, bu gücünü haksızlığa karşı mafya ile mücadele kullanıyordu. Bu yüzden mafya tarafından çapraz ateş açılarak öldürüldü. Eğer mermiler tek taraftan gelseydi; Bruce Lee mermilerden daha hızlı olduğu için elleriyle mermileri durdururdu. Ama kalleşler çapraz ateşe tuttular.

gürer ergin: Adının okunuşu bile efsane
Türkiye'de birçok kişi Bruce Lee'nin adını "Burus Lii" diye değil de "Buruş Liii" olarak söyler. Bunun gerekçesi nedir yahu? Acaba Çin dilinin bir lehçesinde Bruce, "Buruş" diye mi okunur? Bu da bir efsane bence.

mega tirol: Hap alerjisi
Gönül ister ki Bruce abi 100 kurşunla (hatta 100'üncü altın) ölmüş olsun. Ama ben, efsane Kung Fucunun, bir film setinde, baş ağrısı için aldığı hapın allerji yapması sonucunda öldü diye biliyorum.

# Vaay Süperstara bak

Bi ünlüyle ilgili en ünlü şehir efsanesi, artık sağır sultanın da haberdar olduğu gibi, "Ajda'nın pornosu"dur. Geyiğe göre, Ajda Pekkan şöhret basamaklarını tırmanmadan önce yetmişlerde -dönemin Yeşilçam koşulları da buna son derece uygundur zaten- bi porno film çevirmiş. Ama öyle böyle değil, bayağı bayağı bir porno filmmiş bu. Yani bu geyik yapılırken olayın vehametini göstermek isteyenlerin kullandıkları deyimle "emmeli-gömmeli"ymiş.

Bi başka söylentiye göre ise Süperstar bu filmi Yeşilçam'da değil, Fransa'da çevirmiş. Ancak pek çok kimsenin, "Acda'nın pornosunu gördüm, accayipti valla" demesine rağmen henüz bu film ortaya çıkmış değil. (maalesef) Bu nedenle olsa gerek efsane, Sinema tarihçisi Agah Özgüç'ü fena sinirlendiriyor. "Türk Sinemasında Cinselliğin Tarihi" adlı kitabında, her ne kadar olayın Türk sineması tarafı olmasa da, "hazır laf pornodan açılmışken geydireyim bari" diyor.

"Ajda Pekkan böyle bir film çevirmemiş ki film ortaya çıksın... Ya bu kişiler hayal görüyorlar, ya da izledikleri porno filmlerdeki kadınları Pekkan sanıp kendi kendilerine gelin güvey oluyorlar... Elbette ki Ajda Pekkan'ın bu tür filmlerdeki benzerleri çok... Örnek vermek gerekirse Alman Terasa Orlovski bunlardan biri. Bir porno yıldızı olan Orlovski, yüz yapısıyla gerçekten Pekkan'a benziyor. Yalnız bu porno yıldızının göğüsleri çok iri. Saçıyla, gözüyle, burnuyla bir Pekkan benzeri olan Terasa Orlovski, Almanya'da oyunculuğun yanısıra porno filmlerinin prodüktörlüğünü de yapıyor."

Bu "şöhret olmadan önce porno film çevirmiş" geyiklerine Batı'da da rastlamak mümkün. Barbara Streisand için de "Biggest Secrets" (Büyük Sırlar) adındaki bi kitapta, 1970'lerde bi porno film çevirdiği iddiası yer alıyomuş. Ancak bizdeki efsaneden farklı olarak yazarımız "ciddi" bi kanıt sunuyomuş okurlarına: "Evet, bu bir benzerlik denebilir tabii ama Barbara'yı da burnu sayesinde tanımamak da mümkün değil ki canım!"

Bu geyikler içinde doğru olanlar da çıkabiliyor bazen. Benzer iddialar Sylvester Stallone için de yapılmış. Pekkan ve Streisand gibi onun için de 1970'lerde, (iyi ki çocuk olarak geçirmişiz şu dönemi yahu) 24 yaşındayken porno filmde oynadığı söyleniyomuş. Rambo Abi şiddetle yalanlamış tabii iddiaları. Ancak "Party at Kitty and Stud's" adındaki film ortaya çıkınca kabullenmek durumunda kalmış. Hatta Playboy'a verdiği bi mülakatta bu filmdeki rolü için 200 dolar aldığını da itiraf etmiş. Hatta asıl matrak olan şu; filmin bir yerinde esas kız Kitty, Rocky'i pantolonun kemeriyle evire çevire dövüyomuş. 

## Üyeler ne demiş?

Mehmet Guler: Rambo abi
Bir kaç sene önce bir dergide okumuştum. Sylvester Stallone'a hayatta en çok neden pişmanlık duyduğunu sormuşlardı. O da "Fi tarihinde 'İtalyan Aygırı' diye bir porno film çevirmiştim. O filmi yaptığım için çok pişmanım" demişti. Valla bizzat okudum, derginin yalancısıyım.

Umut Arikan: Stallone'un parladığı film
Stallone'nin 1970 çevirdiği "Randy" adlı filmini 1992'de RTL'de izlemiştim. Soft porno olarak sınıflandırılabilecek rezalet bir filmdi. Filmin bir sahnesinde Stallone, yatakta kendisini bekleyen kadına aynanın önünde kaslarını şişirerek şov yapıyordu. O sahne sayesinde yapımcılar tarafından keşfedildiğini düşünmüştüm.

Barbara Bush: Filmin adı Sandviç'miş
Bizzat filmi seyredenlerin dediğine göre filmin adı da "Sandviç"miş. Fransızca konuşulan film boyunca Ajda sadece "Ayh! Oh! Ouuww! Oravuar! Ön dö" gibi nidalar çıkarıyormuş. Zaten bir televizyon programında söylemişti Ajda, o kadar yıl Fransa'da kalmasına rağmen Fransızca öğrenemediğini itiraf etmişti. 
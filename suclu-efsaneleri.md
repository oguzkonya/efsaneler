# Suçlu Efsaneleri

* [Evinizde truva atı var (2.5*)](#evinizde-truva-atı-var-25)
* [Saatiniz kaç? (3*)](#saatiniz-kaç-3)
* [Ceset sait (2*)](#ceset-sait-2)
* [Baba Ferit (3*)](#baba-ferit-3)
* [Yetişin! Torunum bayıldı (3*)](#yetişin-torunum-bayıldı-3)
* [Uluslararası Dolandırıcı (2.5*)](#uluslararası-dolandırıcı-25)
* [Arabamızı geri ver (2.5*)](#arabamızı-geri-ver-25)
* [Bedavaya gelen Porsche (2.5*)](#bedavaya-gelen-porsche-25)
* [Hırsızlığın böylesi (3.5*)](#hırsızlığın-böylesi-35)
* [Gurbetçinin başına gelen (2.5*)](#gurbetçinin-başına-gelen-25)
* [Otobüste dehşet (2.5*)](#otobüste-dehşet-25)
* [Cin fikirli mahkum (3.5*)](#cin-fikirli-mahkum-35)
* [Sağ tek, sol tek (2.5*)](#sağ-tek-sol-tek-25)
* [Akıllı purocu faka bastı (3.5*)](#akıllı-purocu-faka-bastı-35)
* [Hacıhüsrev'in yankesicileri (2.5*)](#hacıhüsrevin-yankesicileri-25)
* [Öğrencilik hali (2.5*)](#öğrencilik-hali-25)
* [Sakkın uyarmayın (2.5*)](#sakkın-uyarmayın-25)
* [Pompalı ceza (2.5*)](#pompalı-ceza-25)
* [Vah zavallı hırsızcık (2.5*)](#vah-zavallı-hırsızcık-25)
* [Hayırsever hırsızlar (3*)](#hayırsever-hırsızlar-3)
* [Diş fırçasıyla ne yapmışlar? (2.5*)](#diş-fırçasıyla-ne-yapmışlar-25)
* [Böyle de hırsızlık olur mu? (2.5*)](#böyle-de-hırsızlık-olur-mu-25)
* [Toplu iğneli sapıklar (2.5*)](#toplu-iğneli-sapıklar-25)
* [3000 dolarlık fatura (2.5*)](#3000-dolarlık-fatura-25)
* [AIDS'li kuru fasulye (2*)](#aidsli-kuru-fasulye-2)
* [Ertesi sabah kabusu (2.5*)](#ertesi-sabah-kabusu-25)
* [Mafya komşum var benim (2.5*)](#mafya-komşum-var-benim-25)

# Evinizde truva atı var (2.5*)

Yaz tatiline çıkan zengin bir aile evlerine göz kulak olması, arada sırada havalandırması için evlerinin anahtarlarını her yıl olduğu gibi komşularına bırakmış. Güle oynaya tatile çıkmışlar. Aradan bir iki hafta geçmiş, zengin çiftin dönmesine az bir süre kala komşunun kapısı çalınmış. Kapıda ellerinde şık bir kanepe olan iki adam varmış. "Efendim" demişler, "biz falanca mobilya şirketinden geliyoruz. Komşunuzun bir çekyat siparişi vardı Ancak evde yoklar". Komşu kadın da tatilde olduklarını söylemiş.

Bunun üzerine adamlar "Sizde ya da bir başka komşuda anahtar varsa bırakıp gidebilir miyiz? Yardımcı olursanız hem bizi getir götür zahmetinden kurtarmış, hem de komşunuzun eve geldiğinde çekyatlarını hazır bulmalarına yardım etmiş olursunuz" demişler. Kadın önce tereddüt etmiş, ama sonuçta adamlar hem kendi gözetiminde eve gireceklerinden, hem evden bir şey almayıp aksine bırakacaklarından kabul etmiş. Adamlar çekyatı bırakıp gitmişler.

Ama adamlar 2-3 saat sonra geri gelmişler. Aynı komşunun zilini birkez daha çalmışlar. Bu sefer özürler dileyerek "Efendim, çok büyük bir yanlışlık oldu, teslimati yanlış adrese yapmışız, çekyatı geri alabilir miyiz" demişler. Kadın bilmiş bilmiş "Ben zaten bir yanlışlık olduğunu bildim di" diyerek komşusunun kapısını bir kez daha açmış. Adamlar binlerce kez özür dileyerek çekyatı alıp gitmişler.

Bizim zengin çift tatilden dönüp evlerine girdiklerinde şok olmuşlar. Çünkü, evlerinde yükte hafif pahada ağır ne varsa çalınmış olduğunu görmüşler. Zengin çift dikkatsizliği yüzünden komşularını suçlamış ve kavga çıkmış. Olay polise intikal etmiş. Buna benzer vakalarla daha önce de karşılaşmış olan polis, durumu hemmen çakmış. Meğerse akıllı hırsızlar böyle aileleri yakından takip ederlermiş. Anahtarları kime verdiklerini çok iyi bilirlermiş. Çekyatın içinde hırsızların suç ortağı olurmuş. Tam truva taktigi yani.

Bu efsaneyi Bülent Özdemir gönderdi. Sağolsun, varolsun :) 

# Saatiniz kaç? (3*)

İzmir'de genç güzel bir kadın otobüs durağında gündüz saatinde bekliyormuş. Durakta kendinden başka üç adam daha varmış. Derken adamlardan iyi giyinimli olanı yanına gelmiş ve "Buranın yabancısıyım. Balçova'ya buradan otobüs var mı?" diye sormuş. Kız "Var" deyip otobüsün numarasını falan söylemiş. Adam teşekkür edip diğer adamların yanına gitmiş.

Biraz sonra yeniden kızın yanına gelmiş "Afedersiniz. Sanırım randevuma geç kalıyorum. Saatim de yok. Saat kaç acaba?" demiş. Kız saatine bakıp söylemiş. Adam "geç kalmışım" demeş ve bir taksiye binip gitmiş. Taksi uzaklaşır uzaklaşmaz diğer iki adam kızın yanına gelip "Eee! Hadi gidelim" diyerek kızın kollarına girmişler. Kız şaşırmış taabi "Ne oluyor? Ne yapıyorsunuz?" diye bağırmaya başlamış.

Adamlar pişkin pişkin, "Peşin ödedik, nazlanma" filan diyorlarmış ki; kız çığlığ koyvermiş. Esnaf kızın imdadına yetişmiş, adamları kıskıvrak yakalamışlar. Polis gelmiş, iki adamı ve kızı karakola götürmüş.

Karakolda komiser gündüz vakti şehrin göbeğinden kız kaldırmaya kalkışan densizleri hemen sorguya almış doğal olarak. Ama adamlar taksiyle giden adamın 100 dolar karşılığında bu kızı pazarladığını hatta "Ne zaman gidebiliriz?" sorusuna da kızın saate bakıp yanıt verdiğini söylemişler. Yemin billah ediyorlarmış. O kadar şaşkınlarmış ki, komiser bu kez kızdan şüphelenmiş.

Kızın ifadesi ise iyice şüphe uyandırmış. "Adamın biri otobüs sordu, sonra da saat kaç dedi ve gitti" diyormuş kız. Ama bir türlü komiseri ikna edememiş. Çalıştığı şirketin genel müdürnü filan aratmış, şirketten arkadaşları gelmiş araya girmişler, kız karakoldan zorla çıkmış. Onlar karakoldan çıkarken iki kafadar hala "Peki bizim paramız ne olacak diye" dert yanıyorlarmış.

Bu efsaneyi Zeynep Al gönderdi. Sağolsun, varolsun :) 

# Ceset sait (2*)

Yıllar önce Ankara'yı haraca kesen Sait adında kabadayı varmış. Ankara'nın ne kadar meyhanesi, barı, pavyonu varsa bu kabadayıya ve adamlarına para vermeden çalışamazmış. Gel zaman git zaman pavyon sahiplerinin canına tak etmiş.

Toplanıp ortak bir karara varmışlar. Sait ve adamlarını iyice yedirip içireceklermiş. Daha sonra kafayı bulan çeteyi pavyon çıkışında İstanbul'dan tuttukları kiralık katillere taratacaklarmış. Aralarından birinin pavyonunu seçmişler, Sait ve adamlarını beraberce eğlenmek için davet etmişler.

O meşum gece olaylar aynen böyle olmuş. Payvon sahipleriyle kabadayılar berabarce eğlenmişler, yemişler içmişler. Gecenin sonunda pavyondan çıkıp köşeyi döner dönmez, pusuya düşmüşler. Sait'in tüm adamları delik deşik olmuş. Ama Sait tamamen şans icabı, kafasında bir kurşun sıyrığıyla kurtulmuş. Yüzü gözü kan içinde adamlarının arasında kıpırdamadan yatmış. Pusuyu kuranlar aceleyle yerde yatanlara bakıp hepsinin öldüğüne kanaat getirip olay mahalini terketmiş.

Sait etrafta kimsenin olmadığını görünce. Silahını çıkarıp pavyona dalmış. Sait ve adamlarından kurtuldukları için eğlenen pavyon sahiplerini tek tek mıhlamış. Sonra hızla yerde yatan adamlarının arasına yatıp, polislerin gelmesini beklemiş.

Polis, Sait'in adamlarını vuranların pavyon sahiplerini de vurduğuna karar vermiş. Çünkü olay mahaline geldiklerinde, Sait yerde baygın yatıyormuş. Kabadayıyı karakolda uzun uzadıya sorgulamışlar, görgü tanığı da bulamayınca bir sonuç çıkaramayıp serbest bırakmışlar. Sait çıktığında çevredeki herkes olayın aslını görgü tanıklarından çoktan öğrenmiş. O günden sonra ona Ceset Sait demişler. Ama Ceset Sait tüm arkadaşlarını kaybettiği için korunmasız kalmış. Uzun süre dayanamamış ve Ankara'yı terk etmiş.

Bu efsaneyi Demircan Emiroğlu gönderdi. Sağolsun, varolsun :) 

# Baba Ferit (3*)

1960'lı yıllarda İstanbul'da Baba Ferit namıyla anılan gözüpek, astığı astık kestiği kestik bir kabadayı varmış. Baba Ferit geçimini kanundışı yollardan iş yapan suçlulardan aldığı haraçlarla sağlarmış. Aldığının büyük bölümünü de fakir fukaraya dağıtırmış. Üstelik ite, kopuğa karşı garibanları korurmuş. Geniş gönüllü, babayiğit bir adammış kısacası.

Elini kana bulamayan bu babayiğitin düşmanları da çokmuş. Bir gün kaçakçının birinden haraç almak istemiş. Adam direnmiş, korumalarını salmış Baba Ferit'in üzerine. Sıkı döğüş olmuş, derdest etmiş hepsini ama saldırganlardan birine kötü vurmuş bizimki. Adamı karga tulumba hastaneye yetiştirmiş. Doktorlar çok uğraşmış, lakin adamcağız son nefesini vermiş. Baba Ferit yıkılmış haberi duyunca. Gitmiş teslim olmuş.

Olay nefsi müdafaya girdiği, meftayı kurtarmak için elleriyle hastaneye taşıdığı ve kendiliğinden teslim olduğu için az bir ceza yemiş. Ama bir insanın canını almış olmak Baba Ferit'e çok dokunmuş. Hapiste yattığı dönemde haraç toplamaya ve kabadayılıktan elini eteğini çekmeye karar vermiş. Çıkar çıkmaz Üsküdar'da bir kahvehane açmış.

Mütevazi bir yaşam tutturan Baba Ferit'in amacı, namusuyla, hiç kimseye karışmadan ekmek parasını çıkartmak ve mahalleden bir aile kızıyla evlenerek ömrünün geri kalan kısmını huzur içinde geçirmekmiş. Bir süre işleri iyi gitmiş, karışanı görüşeni olmamış. Ama bir gün kahvehanesinin kapısından üç genç girmiş. Gençlerden biri işlettiği kahvehanenin onlara haraç vermeden işlemeyeceğini, müşteriyi dağıtacaklarını, hatta gözdağı vermek için kahvehanenin bütün camlarını göz kırpmadan kıracaklarını söylemiş.

Baba Ferit gencin söylediğini kılını kıpırdatmadan büyük bir sakinlikle dinlemiş. Gencin sözü bittiğinde ''Bitti mi? '' diye sormuş. Gençten evet cevabını aldıktan sonra oturduğu tabureyi eline alıp kahvehanenin camlarını kırmaya başlamış. Hepsini tek tek kırmış. Giriş kapısının üzerindeki son küçük pencere camına kadar. Olayı dehşetle izleyen gençlere dönerek ''Evet! Şimdi bu camı kırın da göreyim'' demiş. O günden sonra kimse Kahveci Ferit'i rahatsız etmemiş.

Bu efsaneyi Engin Yücel gönderdi. Sağolsun, varolsun :) 

# Yetişin! Torunum bayıldı (3*)

Eskişehir'in büyük süpermarketlerinin birinde genç bir kız alışveriş yapıyormuş. Kızın yanına başörtülü, yaşlıca bir kadın yanaşmış. Bir süre kızı süzdükten sonra genç kıza; "Evladım, bu deodorantı torunuma aldım. Ama bu aldığım iyi midir bilemedim. Koklayıp, torunumun sevip sevmeyeceğini söyler misin" diye sormuş. Genç kız yaşlı başlı kadından kuşkulanmamış haliyle. Ama deodorantı koklar koklamaz olduğu yere yığılıvermiş.

Kız bayılınca yaşlı kadın "Yetişin! torunum bayıldı" diye bağırarak, çevreden yardım istemiş. Bir kaç yardımseverle beraber kızı taksiye atmışlar. Kimse durumdan şüphelenmemiş. Yaşlı kadın taksiye biner binmez Eskişehir'in dış mahellelerinden birinin adını vermiş adres olarak. Taksici kadınları söylenen adrese bırakmış. Dönerken aklına yaşlı kadının neden hastane yerine evine gelmek istediği sorusu takılmış. Önce bana ne diye düşünmüş ama sonradan vicdan azabı çekmektense polise isimsiz bir telefon açmanın daha doğru olacağına karar vermiş. 155'e olayı ihbar etmiş. Kadınları bıraktığı adresi de söylemiş.

Son aylarda meydana gelen kayıp vakaları yüzünden diken üzerinde olan polis, hemen harekete geçmiş. Eve baskın yapıldığında karşılaştıkları manzara ise şok ediciymiş. Genç kız salonda çırılçıplak yatıyormuş, etrafında da bir sürü çıplak erkek ve bir kamera varmış. Meğerse, kaçırılan genç kızlar zorla porno filmlerde oynatılıyormuş. Ama uyanık taksici sayesinde yakayı ele vermişler.

Bu efsaneyi Nevin Öz gönderdi. Sağolsun, varolsun :) 

## Üyeler ne demiş?

**Çağrı Güven: Doğrudur**
Bu olay yaklaşık 5-6 ay önce Eskişehir'de gerçekten oldu. Hatta zamanında ulusal ve yerel basına da yansıdı.

**Uygar Çehreli: Organ mafyası**
Bu efsanenin farklı bi versiyonunu anlatmışlardı: Bir genç durakta beklerken yanına dilenci kılıklı biri gelmiş. Gençle sohbete başlamışlar. Bir ara yediği bisküviden ikram etmiş. Genç adamı kırmamak için bir tane almış. Tam o sırada otobüs gelmiş. Genç otobüse biner binmez bayılıvermiş. Otobüsteki vatandaşlar tarafından hastaneye kaldırılmış. Sonradan bu bisküvi teklif eden kişinin organ mafyasının adamı olduğu ve etrafta birkaç arkadaşının daha beklediği anlaşılmış. Eğer o anda otobüs gelmeseymiş çocuğu hastaneye kaldırma bahanesiyle kaçırıp organlarını sökeceklermiş.

# Uluslararası Dolandırıcı (2.5*)

Amerikalı bir dolandırıcı mafyadan tefe usulü 1 milyon dolar borç almış. Parayı cebine attığı gibi soluğu Fransa'da almış. Çok lüks bir otelde bir suit kiralamış. Otele kayıt olurken kendisini Amerikalı milyoner bir petrolcü olarak tanıtmış. Dolandırıcı zengin petrolcü rolünün tüm gereklerini yerine getirmiş. Otele lumizinle gelip gitmiş, bol keseden bahşiş dağıtmış, en pahalı mağazalardan alışveriş yapmış falan.

Otel müdürü ve personel adamın etrafında pervane oluyormuş. Adamımız bir hafta boyunca rolünü mükemmelen oynamış. Sonra titizlikle hazırladığı planının ilk adımlarını atmış. Bir akşam üzeri otelin müdürüne, karısına pahalı bir mücevher almak istediğini, eğer yardımcı olursa kendisine yüklü bir miktar komisyon vereceğini söylemiş. Müşterisi istediği mücevheri tarif etiğinde müdürün gözleri parlamış tabii. Çünkü tarif edilen taş, Fransa'da tekmiş. Dolayısıyla çok pahalıymış, bu işin komisyonu da yüklü olacağa benziyormuş.

Uyanık otel müdür söz konusu mücevheri bulmakta zorlanmamış. Adam tek kelime etmeden taşı satın almış, üstüne de yüklüce komisyon vermiş. Ertesi gün adam otel müdürünü arayarak bu taşı küpe yaptırmaya karar verdiğini ve bir tane daha almak istediğini söylemiş. Otel müdürü "Aman beyim bu taşın bir eşi Fransa'da yok" demiş. Adam "İki güne kadar bulursanız, alırım" demiş. Otel müdürü ilk satıştan aldığı komisyonun verdiği gazla dört bir yana haber salmış.

Taşın eşi Japonya'da ortaya çıkmış. Ama fiyatı ilkinin iki katıymış. Müdür, müşterisini aramış ve durumu açıklamış, "Para mühim değil. Alış verişi ben yapabilirim ama komisyonu unutun" demiş. Bunun üzerine otel müdür hemen "Olur mu efendim, taş yarın sabah elinizde" diyerek telefonu kapatmış. Otel müdürü müşterisinden aldığı komisyonu ve tüm birikimini Japonya'daki bağlantısına gönderip, taşı satın almış. Ancak müşterisinin sabah erken saatte otelden ayrıldığını öğrenmiş. Mücehver aslında Fransa'da değil, tüm dünyada tekmiş. Japonya'daki satıcı ise dolandırıcının kendisiymiş.

Bu efsaneyi Ray Luca gönderdi. Sağolsun, varolsun:) 

## Üyeler ne demiş?

**elif akgül: İntikam Mleği'nde de vardı**
Bu hikaye Sidney Sheldon'un "İntikam Meleği" adlı romanında da vardı. Ancak dolandıcı kadındı. Elması ilk olarak kocası adına alıyor, sonra da bir diplomatın karısı olarak satıyordu. Böylece söz konusu mücevheri satan dükkana oldukça yüklü bir kazık atıyordu.

# Arabamızı geri ver (2.5*)

Amerika'da adamın teki sorhoş olduğu halde evine arabasıyla dönmeye kalkmış. Zikzaklar çizerek giderken trafik polislerine yakalanmış. Polisler sarhoş olduğu her halinden belli olan adamı, düz çizgi üzerinde yürütmüşler, nefes örneği filan almışlar. Bu sırada biraz ileride büyük bir kaza olmuş. Polisler sarhoş adamı orada bırakıp hızla kaza mahaline doğru koşmuşlar. Adam sarhoşmuş ama bu fırsattan yararlanacak kadar da kafası çalışıyormuş. Hemen arabasına atlayıp, arkasına bakmadan oradan kaçmış. Eve gidip sızmış.

Sabah kapısı çalınınca yatağından fırlamış, kapıyı açmış. Sabahın kör vakti kapıyı çalan iki trafik polisiymiş. Adam bozuntuya vermemiş "Buyrun memur bey ne istemiştiniz" diye sormuş. Öndeki polis "Arabamızı" demiş. Bizimki şaşkın tabi, "Ne arabası, benim polis arabasıyla ne işim olur" diye kendini savunmuş. Polis "Beyfendi dün akşam kaçarken kendi arabanız yerine bizimkini almışsınız. Lütfen anahtarlarımızı verin ve karakola kadar bize takip edin" demiş. 

## Uzmanı

Bu efsane Matt Damon ve Ben Affleck'i meşhur eden Oscarlı "Good Will Hunting" adlı filmde kullanılmıştı. Efsane filmden daha eski. Yani filmin senaryosunu yazan Damon ve Affleck, efsaneyi kullanmış. Ama şehir efsaneleri anonim ürünler olduğu için kimse kimseden copyright istemiyor. 

# Bedavaya gelen Porsche (2.5*)

Bir cuma akşamüstü adamın biri Berlin'in ünlü bir oto galerisine girmiş. Galeri sahibine vitrindeki son model kırmızı Porsche'u almak istediğini söylemiş. Fiyat konusunda pazarlığa girişip, 400 bin marka anlaşmışlar. Adam bu parayı çekle ödemek istemiş. Ancak galerici, bankaların kapalı olduğu için çekin karşılığını kontrol edemeyeceğini söylemiş. Bu nedenle de çeki kabul etmemiş. Fakat adam parayı çekle ödemekte ısrar etmiş. Saygıdeğer bir iş adamı olduğunu söylemiş ve kanıt olarak kartvizitini göstermiş. Kartvizitte adamın büyük ve tanınmış bir süpermarketler zincirinin yönetim kurulu başkanı olduğu yazıyomuş.

Galeri sahibi karttaki telefonu arayınca, adamın gerçekten sözkonusu market zincirinin üst düzey yöneticisi olduğunu öğrenmiş. Binbir özürler dileyerek, çeki kabul etmiş. Adam arabaya atladığı gibi, fiyakalı bir patinajla uzaklaşmış. Galerici haftasonu boyunca çekin karşılığının olup olmadığını öğrenemeyeceği için biraz kıllanmış bir halde arabanın arkasından bakakalmış.

Ertesi gün Porsche'yi alan adam arabayı aldığı galerinin tam karşısındaki başka bir galeriye yeni arabasıyla gelmiş. Rakip galericiye, "Akşam kumarda çok borçlandığını, arabayı 200 bin mark tiko paraya satabileceğini" söylemiş. Tabii galerici milleti arabaları gözünden tanıdığı için galerici, "Lan bu bizim komşudaki Porsche diil mi? Hani dün satmışlardı" diyerek olaya uyanmış. Anında komşu galericiye haberi uçurmuş.

Bir gün önce 400 bin marklık çek karşılığı arabayı satan galerici "Amman abicim, dolandırıldık. Tutun herif!" diye yaygara koparmış. Hemen olay yerine seyirtmiş. Porsche'yi alan adamla tartışmaya başlamış. Mevzu polise intikal etmiş. Adam tutuklanıp, nezarete konmuş.

Pazartesi sabahı, galerici çekin karşılığını bankaya sorunca yıkılmış tabii. Çünkü çekin karşılığı varmış. Hemmen polise durumu bildirmiş, adam serbest bırakılmış. Birkaç gün sonra her iki galeri sahibine de "Suçsuz bir insanın haftasonunu nezarette geçirmesine sebebiyet vermek" iddiasıyla, 1 milyon marklık tazminat davası açıldığına dair tebligat gelmiş. Disiplini ile tanınan Alman yargıçlar "Siz suçu kanıtlanmamış bir Alman vatandaşını boş yere iki gün nezarette tıutarsınız, ha?" diyerek, galericileri derhal mahkum etmiş. Böylece adam 400 bin mark yatırarak 1 milyon mark kazanmış.

Bu efsaneyi Tayfun Gerdan gönderdi. Sağolsun, varolsun:) 

## Üyeler ne demiş?

**özkan Dilmen: Uyanık adam**
Adamın biri bankaya giderek 1000 dolar kredi istemiş. Banka yetkilisi kredinin teminatını sormuş doğal olarak. Adam da bankanın önünde duran kırmızı Porsche'un anahtarlarını vererek; "Size teminat olarak başka bir şey veremem" demiş. Bunun üzerine, Porsche bankanın özel kapalı otoparkına çekilerek rehin alınmış. İki hafta sonra adam borcunu tek seferde ödemiş. O saate kadar müşterisi hakkında araştırma yapıp, inanılmaz zengin bir iş adamı olduğunu öğrenen banka yetkilisi "Kusura bakmayın beyfendi, sizin gibi zengin bir iş adamı nasıl olur da 1000 dolara ihtiyaç duyar" diyerek şaşkınlığını belirtmiş. Adam, pişkin pişkin sıratarak "Sizin otopark fiyatlarından haberiniz var mı? Arabayı iki hafta otoparka koysaydım zararım daha büyük olurdu" demiş.

# Hırsızlığın böylesi (3.5*)

Hırsızın biri, bi apartmanın çatısına çıkıp gözüne kestirdiği bi dairenin anten kablosunu kesmiş. Evin ahalisi o sırada televizyon seyrediyomuş. Yayın kesilince, TV'yi bir-iki kurcaladıktan sonra, "Bozuldu heralde" diye düşünüp, yatmışlar.

Ertesi gün adam işe gittikten sonra kapı çalınmış. Kapıda mavi iş önlüklü biri. Adamın karısına, "Yenge, beni abi gönderdi. Sizin televizyon bozukmuş galiba. 'Alın da bir bakın' dedi" demiş. Kadıncağız da ne bilsin, vermiş tabii televizyonu. Akşam adam eve geldiğinde televizyonu görmeyince sormuş haliyle. Kadın da, "Aa! Sen bi usta gönderip aldırdın ya gündüz" demiş. İşin aslı ortaya çıkınca adam dumur olmuş. Yapacak bi şey olmadığından televizyonun üzerine bi bardak soğuk su içmişler.

Aile olayın olduğu hafta sonu balkonda kahvaltı yapıyomuş. Bizim hırsız da o sırada aşağıdan ıslık çala çala geçmez mi?! Kadın o an hırsızı tanımış ve "Bey, televizyonu çalan işte buydu!" demis. Adam hemmen pijamalarla apar topar aşağıya inip hırsızı kovalamaya başlamış. Herif tazı gibi koşuyomuş. Bizim adamcağız da, garibim, gurur meselesi yaptığından dalağını tuta tuta kovalıyomuş.

Beş dakika sonra evin kapısı çalınmış. Bi adam, evin hanımına, "Yengecim abi hırsızı yakaladı. Şimdi karakoldalar. Pantolonuyla, cüzdanını istiyor" demiş. Kadın da vermiş tabii ki normal olarak.

Bu arada bizim adam hırsızı uzun bir süre kovalamış ama nafile, herif sokak aralarında kaybolup gitmiş. Umudu kalmayınca kan ter içinde eve dönmüş. Kapıdan girer girmez, televizyonun üstüne bir de pantolon ve cüzdanın gittiğini öğrenince o şokla koltuğa yığılıp kalmış. Vay be. Bu hırsız milletinden korkulur valla abicim.

Bu efsaneyi Precious cure gönderdi. Sağolsun, varolsun :) 

## Üyeler ne demiş?

**gerekli diil: Leman'da çıktı**
Bu hikayenin aynısını ben de Leman dergisinin "Kırık Leblebi" isimli köşesinde çizgi hikaye olarak okumuştum. Hatta yazar uydurdu zannetmiştim. Meğer efsaneymiş.

# Gurbetçinin başına gelen (2.5*)

Almanya'da çalışan gurbetçinin biri Türkiye'ye tatile gelmiş. Arabasıyla İzmir'de gezerken buna arkadan bi araba çarpmış. Şoförler arabalardan inip hasara bakmışlar. Vuran adam gurbetçiye, "Suç bende. Senin arabanın tamir parasını ben vericem" demiş ve bi tamircinin adresini vermiş. "Sen arabayi tamir ettir. Sakın para filan da ödeme, ben hallederim" demiş. Gurbetçi arabasını verilen adrese götürüp tamir ettirmiş.

İzin süresi bittiğinde bizimki Almanya'ya geri gelmiş. Tesadüfe bakın ki, 2 gün sonra yine bi araba buna arkadan dannn diye vurmuş. Üstelik vuran gene bi Türkmüş. Olay yine aynı şekilde gelişmiş. Vuran adam bi tamirhanenin adresini vermiş ve arabasını tamir ettirmesini söylemiş. Bizim gurbetçi çaresiz kabullenmiş. O arada Alman polisi bunları görmüş ve ne olduğunu anlamak için yanlarına gelmiş. Bizimki her şeyi olduğu gibi anlatmış ve aynı olayın Türkiye'de de başına geldiğini söylemiş. Polisler hemen "HALT!" (dur) deyip arabayı polis garajına çektirmişler. Gurbetçinin arabasını paramparça yapmışlar ve sonunda da tam 50 kilo eroin bulmuşlar.

Meğer bu arabaya çarpanlar çeteymiş. Yurtdışına uyuşturucu çıkarabilmek için gurbetçilerin arabalarına arkadan vurup, kendi adamlarının tamirhanesinde uyuşturucu yerleştiriyolarmış. Alman polisi de zaten bu olayı bildiğinden adamların oyununu hemencecik ortaya çıkarmış.

Bu efsaneyi Jale Öztürk gönderdi. Sağolsun, varolsun :) 

## Üyeler ne demiş?

**ali erk: Alman turistlerin başına gelmiş**
Bu olayı bir kaç yıl önce yanlış hatırlamıyorsam Sabah Gazetesi'nde Hıncal Uluç'un köşesinde okumuştum. Ama o yazıda olayın bir gurbetçinin değil, Türkiye'ye gelen Alman bir ailenin başından geçtiği anlatılıyordu. 

# Otobüste dehşet (2.5*)

İzmir'de bir belediye otobüsünde kadının biri yanında oturan adamın karnını tutarak iki büklüm oturduğunu farketmiş. Adamın tipinden tırsmış önce, ama dayanamamış ve adama "Beyefendi iyi misiniz" diye sormuş. Adam daha bir önüne eğilmiş. Hiç ses çıkartmıyormuş. Kadın, bayıldığına kanaat getirip adama dokunmuş ve "Kötüyseniz, şoföre söyleyelim, dursun" demiş. Ama adam aniden doğrulup "Sen kendi işine bak" diye resmen hırlayınca, kadın iyice korkmuş.

Ama kadın çok meraklı bir tipmiş. Adamı yan gözle izlemeye başlamış. Gözü birden adamın ayaklarının dibindeki karaltıya takılmış. Dikkatlice bakınca gördüğünün kan olduğunu anlamış ve çığlığı basmış. Diğer yolcular ne oluyor diye kadına yönelince, adam kaçmaya çalışmış ama yakalanmış. Şoför de olay çıktı diye, ne olduğuna hiç bakmadan kapıları kiliteyip, otobüsü karakola çekmiş.

Olayın aslı karakolda anlaşılmış. Meğerse adamın kucağında, gazete kağıdına sarılı bileğinde altın bilezikler olan bir kadın kolu varmış. Kan koldan damlıyormuş. Adam kapkaçcıymış. Arkasından arabayla yaklaştığı kadının kolundaki bileziklere asılınca, kadıncağızın kolu bileğinden kopmuş. Adam da panik içinde arabasını terk edip, belediye otobüsüne atlamış.

Bu efsaneyi Kaan Meca gönderdi. Sağolsun, varolsun :) 

## Üyeler ne demiş?

**salih dural: Bu olay oldu**
Benim bildiğim kadarıyla bu olay İzmir Yeşilyurt taraflarında 1-2 yıl önce oldu. Yani efsane felan değil, gerçek.

# Cin fikirli mahkum (3.5*)

Amerika'da, müebbet hapis cezasına çarptırılan bi adam, sabah akşam hapishaneden kaçmanın yollarını düşünüyomuş. Bi gün bahçede volta atarken gardiyanların bi tabutu cenaze arabasına yüklediğini görünce nihayet aylardır aradığı fikri oracıkta bulmuş. Burası büyük bi cezaevi olduğu için her hafta mutlaka 2-3 kişi Tanrı'nın rahmetine kavuşuyomuş. Mahkum, gardiyanlardan birine, cenaze olduğu bi gün tabuta konularak kaçırılması karşılığında epey yüklüce para teklif etmiş. Gardiyan korktuğundan başta biraz mızırdanmış ama sonra paranın cazibesine kapılıp kabul etmiş.

Gardiyan adama, gece cenazelerin bekletildiği yerin anahtarından yaptırıp vermiş. İlk cenazede adam tabutun içine girecekmiş. Cenaze defnedildikten sonra da, gece gardiyan gelip adamı mezardan çıkaracakmış.

Plan aynen uygulamaya konmuş. Kaçma ateşiyle yanıp kavrulan mahkum ölüye aldırmadan sıkış tepiş tabutun içine girmiş. Sabah da gardiyanlar tabutu cenaze arabasına yüklemişler ve mezarlığa götürüp laf olsun diye yapılan bir dini törenle gömmüşler.

Mahkum tabutun içinde sabırsızlanarak gardiyanın gelip onu çıkarmasını bekliyomuş. Epey vakit geçtiği halde gelen giden olmayınca biraz biraz endişelenmeye başlamış. Bayağı bi zaman geçip de hala gelen olmayınca bizimki hafiften tırsmaya başlamış. "Acaba kendim çıkabilir miyim?" diyerek etrafı araştırmak istemiş. Cebinden zar zor çakmağını çıkarıp yakmış. Tabutun üstünü incelerken gözü bi an yanındaki ölüye takılmış. Ve o an donup kalmış! Yanındaki ceset anlaşmayı yaptığı gardiyanmış!

Bu efsaneyi Arman Özkan gönderdi. Sağolsun, varolsun :) 

## Üyeler ne demiş?

**Gökhan Aşçıoğlu: Alaca Karanlık Kuşağı**
Bu olay, aslında bir dönemin sevilen televizyon dizisi Alacakaranlık Kuşağı'ndan alınmış. Eskiden TRT'de seyrederdik. Şimdi efsane olmuş demek ki.

**mengu gulmen: Hitchcock**
Bu sehir efsanesi değil, Alfred Hitchcock'un bir kısa filmi. Filmde anlaşmayı yapan ve ölen gardiyan değil doktordur. Mahkum ise bir kadındır. Doktorun kataraktı vardır ama ameliyat olacak parayı bulamamaktadır. Hapishane yönetimiyse doktoru pek sallamamaktadır. Kadın doktora "Benim param var. Beni dışarı çıkart, ben de seni ameliyat ettireyim" der. Fakat yalan söylemektedir. Parası yoktur. Doktor, "Peki o zaman yarın, kilisenin çanları çaldığında buraya gel ve tabutlardan birinin içine gir, insanlar gittikten iki saat sonra seni gelip alacağım" der. Kadın sevinir falan, gerisi aynı hikaye. Ha bir de çakmak değil kibrit.

# Sağ tek, sol tek (2.5*)

Adamın biri yurtdışından Timberland marka ayakkabı ithal edicekmiş. Ama öyle böyle değil, 20-30 bin çift ayakkabı. Aşağı yukarı 100 dolara satılan bu ayakkabıların vergisi de korkunçmuş taabi. Girişimci adam, "Naapsam da bu vergiden yırtsam" diye düşünürken aklına bi hinlik gelmiş. Amerika'daki fabrikayı aramış ve ayakkabıların sadece sol teklerini konteynere koyup İzmir limanına göndermelerini istemiş.

Fabrikadakiler bi'şey anlamamışlar ama istenen sol tek ayakkabıları göndermişler yine de. Fakat adam, yaptığı plan gereği, gelen mala sahip çıkmamış. Kanuna göre de, 15-20 günden sonra, sahibi bulunmayan mallara devlet el koyarmış ve açık artırmayla satışa çıkarırmış. Usul gereği ayakkabılar bu şekilde satışa çıkarılmış ama 30 bin çift sol tek ayakkabı! Kimin ne işine yarar? Adamımız artırmaya katılıp, doğal olaraktan kimsenin rağbet etmediği ayakkabıları ölü eşek fiyatına satın almış devletten. Sağ tekler de aynı yöntemle 1 ay sonra İstanbul limanına gönderilmiş. Uyanık arkadaş, yine aynı numarayla ayakkabıları yok fiyata almış ve böylelikle onbinlerce çift ayakkabı bi'kaç yüz dolara; vergisiz mergisiz, "pırıl pırıl" içeri sokulmuş!

Efsanenin can alıcı noktası ise, anlatanın, "Bu olaydan sonra kanun değişmiş, aynı şeyi deneyen başkaları çok kötü patlamış" demesi...

Bu efsaneyi Erencan Evren gönderdi. Sağolsun, varolsun :) 

## Uzmanı

Bu olay Sülün Osman'a maledilerek de anlatılır. Galata Köprüsü ve Dolmabahçe Saat Kulesi'ni Anadolu'dan gelen saf vatandaşlara satması efsanelerinden gayrı, bu hikaye de ünlü dolandırıcının portföyüne katılır.

## Üyeler ne demiş?

**Onur Aydogan: Efsane değil, gerçek!**
Valla bu efsane değil, gerçek bir hikayedir. İthalatla uğraşan hemen hemen herkes bunu bilir. Yalnız bu olay, Timberland markası altında değil, isimsiz bir marka ile 1997 yılında, gümrük vergileri çok yüksekken yapılmıştır. Daha ilginci, bu ithalatı gerçekleştiren kişi benim yakın bir arkadaşımın eniştesidir ve tamamı ile gerçek olup dilden dile dolaşırken bazı farklılıklar göstermiştir.

# Akıllı purocu faka bastı (3.5*)

Amerika'da bi adam çok değerli ve ender bulunan purolardan bir kutu almış ve bunları her türlü yangına karşı sigortalattırmış. Adam purolarını keyifli keyifli içmiş, sonra da tam sigortanın son taksidinin ödeme günü geldiğinde, "Purolarım seri yangınlar sonucunda yandı. Zararımı karşılayın" diyerek sigorta şirketine başvurmuş. Şirket taabi ödeme yapmayı reddetmiş. Gerekçe de, puroların "alışılmış" yöntemlerle yanmasıymış. Bunun üzerine adam da mahkemeye başvurmuş.

Hakim davayı adamın lehine sonuçlandırmış. Çünkü elindeki sigorta poliçesinde "kabul edilemez yangınlar" diye bi madde yokmuş, purolar her türlü yangına karşı sigortalıymış. Şirket karşı davanın uzun süreceğini ve sonunda da başarılı olunamayacağı ihtimalinin yüksek olduğunu gördüğünden kararı kabul etmiş. Adama "zararı" karşılığında tam 15 bin Amerikan doları ödenmiş.

Fekaaat, olay asıl bundan sonra başlıyo: Sigorta şirketi adam parasını tahsil ettikten sonra polise başvurmuş ve purocuyu 24 kundakçılık olayından suçlu göstererek tutuklattırmış. Sigorta poliçesini ve mahkemedeki ifadesini de delil olarak mahkemeye sununca adamın kaçacak yeri kalmamış. Bizimki ender bulunan puroları bilerek ve isteyerek "kundaklamak" suçundan hepsi başına birer aydan toplam 24 ay hapis cezasına çarptırılmış!

Bu efsaneyi Yahya Yardım gönderdi. Sağolsun, varolsun :) 

## Üyeler ne demiş?

**mehmet okan senkal: Hocamız anlatmıştı**
İstanbul Üniverstesi'nde okurken bir hocamız bu hikayeyi, avukatlığın çok ince bir zeka istediğini göstermek için anlatmıştı. Olay kesin doğru yani.

**camel camel: Kasti hasar**
Sigortacılık yaptığım için size şunu rahatça söyleyebilirim ki; her türlü poliçede dünyanın neresinde olursa olsun kasti yapılan hiçbir hasar sigorta kapsamında değildir. Bu nedenle böyle bir olayın gerçek olması imkansızdır. Hele hele sigortacılığın anavatanı İngiltere'de hiç olmaz.

# Hacıhüsrev'in yankesicileri (2.5*)

Okuldan bi arkadaş Bebek kaavenin önünde oturuyomuş. Bunlar muhabbet ederken bi kapkaççı arkadaşın cep telefonunu kapıp kaçmış. Aslında zengin çocuk, koymaz ama cebin telefon rehberinde bissürü önemli telefon varmış. Bu çocuğun abisi de biraz karanlık bi tip. Hemen abisini aramış taabi. Abisi, "Hiç kafana takma, hallederzi. Bana iki saat müsaade et. Sonra da Asayiş Şube'ye gel" demiş.

Dediği gibi iki saat sonra gitmiş bizimki, bakmış abisi Şube Müdürü'yle oturuyo. "Selamın Aleyküm, Aleyküm Selam..." Müdür "Şu içerki odaya geç" demiş arkadaşa, "Bak bakalım telefonunu çalan bunlardan biri mi?" Abicim, bi odaya bütün Hacıhüsrevli kapkaççıları doldurmuşlar. Hepsi kuzu gibi duruyo. Arkadaş tanımış hırsızı. "Bu" deyince Şube Müdürü herife, "Sana bi saat müsaade. Hemen o telefonu buraya getir, ondan sonra da nezarete git. Falakada kendine 100 sopa attır" demiş. Cep telefonu yarım saat sonra arkadaşın elindeymiş aabi... Tanıdığın varsa bu memlekette vezirsin, vezir! 

## Uzmanı

Bu, en meşhur suç geyiğimiz... Hikayenin başka bir versiyonunda da adamın (işyerinden bi arkadaşın, üst kattaki komşunun) arabası çalınır. Ama Emniyet'ten nüfuzlu tanıdıklar sayesinde ertesi sabah kapısının önündedir araba. Üstelik pırıl pırıl da yıkanmış olarak... 

## Üyeler ne demiş?

**oleg kulik: İstihbaratçi tanıdık**
Valla bu nüfuzlu tanıdık olayı tamamen doğru. Benim ev arkadaşımın arabası çalınmıştı. Eski istihbaratçı olan apartman yöneticimize olayı saat gece 1 dolaylarında anlattık. Sabah saat 5'te Bahçelievler karakolundan aradılar. Arabayı bulmuşlardı.

# Öğrencilik hali (2.5*)

Gazi Üniversitesi'nde okuyan bi çocuğun sınavları varmış. Akşam da bi'kaç arkadaşı bizimkine ders çalışmaya gelecekmiş. Çocuk bankamatiğini kaptırdığından cebinde beş kuruş parası yokmuş. E, akşam da misafiri var, ne yapıcak? "Migros'tan akşamlık bi şeyler uçurayım işte, nolucak, yapmadığımız şey mi sanki" demiş. Bunun kocaman bi şapkası varmış. Hani olur ya, ciks işi, önü siperlikli falan... Tavukların olduğu bölüme gitmiş, dondurucudan bi bütün tavuk alıp şapkasının altına koymuş.

Usulü öyledir ya, içeride biraz dolaşıp, bi çubuk kraker, çiklet falan bi'şeyler alıp kasaya gitmiş sonra. Çocuk tam cebinden para çıkaracakken birden fenalaşıp BAMM diye yere kapaklanmış. Taabi şapka bi yana, tavuk öbür yana savrulmuş gitmiş. Noluyo felan? Bakmışlar durum kötü, bi taksiye atıp dooğru en yakın hastaneye götürmüşler. Meğer başının üstündeki donuk tavuk çocuğun beyin fonksiyonlarını yavaşlatmış. Doktor, "Eğer trafik filan sıkışık olup da 5-10 dakka geç kalsaydınız ölürdü bu. Beyin zarı donmuş!" demiş. 

## Üyeler ne demiş?

**Onur yaz: Gerçek olabilir!**
Ben Gazi Üniversitesi'nde okuyorum. Gerçekten de okulun yanında bir Migros var. Ve gerçekten de parasız kalan arkadaşlar ara sıra ufak eylemlerde bulunabiliyorlar. Belki de efsaneyi çıkaran Gazi Üniversitesi'ndedir. Kimbilir?

# Sakkın uyarmayın (2.5*)

Bizim bi arkadaşın babası gece işten dönüyomuş. Bi ara karşıdan farları yanmayan bir araba geldiğini farketmiş. Çift yönlü bi yolmuş bu. Yani araçlar sollama da yapabiliyomuş. Çocuğun babası kornaya basıp, farlarını yakıp söndürerek ışıksız arabayı uyarmak istemiş. Sen misin uyaran, bu araba hemen geri dönmüş ve arkadaşın babasının arabasına arkadan gelip GÜMM diye çarpmış. İçinde de gençten bi oğlan varmış. Üstelik çarpmakla da kalmamış, sollayıp ateş etmeye başlamış. Arkadaşın babası accayip korkmuş taabi. Hemmen yan yollardan birine sapıp, kurtarmış canını.

Sonra en yakın karakola gitmiş şikayet için. Polisler buna, "Yahu ucuz kurtulmuşsun, bizim bölgede her yıl en az 15-20 kişi bu sebepten öldürülüyo" demiş. Meğerse çetelere yeni katılanlar için yapılan bi sınavın içine düşmüş arkadaşın babası. Yeni üye, ışıklarını söndürüp yola çıkarmış. Onu farlarıyla ilk uyaran arabayı da hedef seçermiş. Taabi amaç öldürmekmiş. Zaten bunu beceremeyenin bi ikinci şansı yokmuş, alınmazmış çeteye. Aslında o civarda bilinirmiş bu. Onun için herkes böyle bi araba gördüğünde gazlayıp gidermiş ama arkadaşın babası ne bilsin! Allahtan şansı varmış da kurtarmış paçayı. Yahu böyle de pisi pisine ölüm olur mu be! 

# Pompalı ceza (2.5*)

Yolunuz Taiwan'a düşerse aman ha özellikle ıssız sokaklarda cebinizde en az bi'kaç bin dolarla gezin, aksi halde ülkenize sıkı bi Uzakdoğu anısıyla dönersiniz. Çünkü, Taiwan'da yolunuzu kesen çete üyeleri eğer üzerinizden çıkan parayı beğenmezse sizi tuhaf bi yöntemle cezalandırıyomuş.

Bi çeteci pantolonunuzu ve külodunuzu indirdikten sonra bi başka ikisi sizi yere yatırıp bacaklarınızı iki yana ayırıyomuş. Finalde ise başka bi çeteci (gerçi bu pantolonu çıkartan da olabilir :) bi bisiklet pompasını en olmadık yerinize sokup, pompalamaya başlıyomuş. Pompalama süresi, üzerinizden çıkan paranın onları ne kadar memnuniyetsiz ettiğine bağlıymış.

Gazetelere yansıdığına göre, cebinde beş doları olan, saatsiz, altın kol düğmesiz iki turist bu korkunç pompalama sonucunda karınları patlayıp, bağırsakları ortalığa yayılacak hale gelmiş. 

## Uzmanı

Bu korkunç geyiğin diğer bi versiyonu ise, "Eylemcilerin para pul derdi yok, sadece Satanist oldukları için böyle bi'şeyi yapıyolar" diye anlatılıyomuş. Ancak bu haliyle anlatıldığında kurban mutlaka ölmüş oluyomuş. Efsane anlatıcıları hikayenin finalini, "Adamlar, şeytana bağlılıklarını ispatlamak, sırf günah olsun diye günah işlemek için pompalaya pompalaya insanları öldürdükten sonra kalplerini alıp ayinlerinde kullanıyolarmış" diye bağlayarak çarpıcılığı arttırmak için ellerinden gelen gayreti gösteriyolarmış. 

# Vah zavallı hırsızcık (2.5*)

Bi karavan parkının sakinleri bi sabah en dipteki karavanların birinin yanında boylu boyunca yatan bi adam bulmuşlar. Adamı başta sarhoş olup sızan biri sanmışlar, çünkü büyük bi kusmuk gölünün ortasında yatıyomuş herif. Ama elindeki bidondan ve hortumdan, daha da önemlisi kapağı açılmış depodan hırsız olduğu anlaşılmış.

Meğer herifçioğlu, olmadık bi kazaya kurban gitmiş. Deposundan benzin çalmaya teşebbüs ettiği karavanın aslında yan yana iki deposu, taabi iki de depo kapağı varmış. Bunlardan biri, evet, çalmayı düşündüğü benzinin olduğu deponun kapağıymış. Ancaaak, hemen yanındaki kapak ise karavanın fosseptik deposuna aitmiş. Anlayacağınız hırsız midesine, hortumla benzin değil lağım çekmiş. Sonrasında da midesini boşaltmış boşaltmasına da yine de hasta edip, bayılmasına yol açmış içtikleri... 

## Uzmanı

Bu efsane seksenli yılların başında ortaya çıkmış. O tarihlerde ABD'de yayınlanan folklor kitaplarında da yer alıyor zaten. İşin matrak tarafı bu geyik, acar bi ajans muhabiri tarafından doksanların başında gazetelere geçilmiş ve tufaya düşen Amerikan gazeteleri Orlando Tribune ve The San Diego Union-Tribune gazetelerinde 7-8 Ağustos 1991 tarihlerinde haber olarak kullanılmış.

# Hayırsever hırsızlar (3*)

Bizim apartmana yeni taşınan bi aile anlattı bu olayı. Bunların eski oturdukları semtte bi komşuları varmış. Karı koca yaşayan, çok zengin tiplermiş bunlar. Evleri değerli antikalarla, eşyalarla filan doluymuş. Çiftin bi gün arabası çalınmış. Hemen polise başvurmuşlar taabi. Ama aradan iki gün geçmiş, polisten bi haber çıkmamış.

Üçüncü günün sabahında adam arabasının kapının önünde durduğunu görmüş. Hayretler içinde aşağıya koşmuş. Araba tertemiz, hiç bir vuruğu çarığı olmadan geri gelmişmiş. Ön koltukta ise bir not varmış:

"Sevgili komşumuz, biz sizinle aynı mahallede oturan bir aileyiz. Acil bir durum sebebiyle arabanızı izinsiz almak durumunda kaldık. Başta korkudan ve utancımızdan arabayı şehrin başka bir bölgesine bıraktık ama gönlümüz elvermediği için gördüğünüz gibi geri getirdik. Sosyal statümüz gerçekten de böyle bir şeyi yapacak kadar düşük değil. Bizi affetmeniz için size haftasonunda Silivri Klassis Otel'de iki kişilik yer ayırttık. Tüm harcamalarınız tarafımızdan ödenecektir. Saygılarımızla."

Adam çok şaşırmış tabiatıyla. Karısına durumu anlatmış. Karısı hemen Klassis Otel'i aramış. Gerçekten de adlarına iki kişilik yer ayırtılmışmış ve beş kuruş da para almamaları tembih edilmiş otel yönetimine. Bizim çift başta epeyce kararsız kalmış ama sonradan centilmen hırsızlarının samimi olduğuna ikna olup Silivri'ye gitmişler haftasonu için.

Döndüklerinde (tahmin ettiğiniz gibi) bomboş bi halde bulmuşlar evlerini. Salonun ortasında da bi not varmış: "Umarız eğlenmişsinizdir. Belki inanmayacaksınız ama yeni bir acil durum çıktığı için eşyalarınızı bir süreliğine ödünç aldık. Yoksa bildiğiniz gibi sosyal statümüz bunu yapmaya kesinlikle uygun değil. Saygılarımızla..."

## Üyeler ne demiş?

**e k: Bu da annemin efsanesi**
Annem nereden duyduysa, benzer bir hikaye anlatmıştı. Bir belediye otobüsünde adamın teki yanında oturan kadına, "Bacım kolunda bu kadar bilezik taşıma. Zaman kötü" demiş. Kadın da korkuya kapılmış ve bilezikleri çıkarıp hepsini çantasına koymuş. Otobüsten indiği sırada o adam çantayı kapıp kaçmış. Birkaç gün sonra hırsız kadının evine telefon edip, "Ben pişman oldum. Kocanla filanca yere gel, altınları al" demiş. Kadın da kocasını alıp buluşma yerine gitmiş. Buluşma yerinde boşuna beklemişler taabi. Eve bi dönmüşler ki, kapı ardına kadar açık, yükte hafif pahada ağır ne varsa yad ellere kavuşmuş!

**Umut Arikan: Hakan Şükür diyor ki...**
Hakan Şükür, bu efsanenin hemen hemen aynısını TGRT'de katıldığı bir canlı yayında, kendi komşusunun ağzından anlatmıştı.

**Özge Öktemer: Bir filmde izlemiştim**
"Oltada Balık Çantada Keklik" (Shooting Fish) adındaki İngiliz komedi filminde bu efsanenin aynısı vardı. Bir çift, filmin kahramanlarının arabasını soyuyor. Kahramanlarımız arabayı çalanlardan, kendi arabalarını çalıp (!) dolandırıcılık yapıyorlar. Ertesi gün de, yine onların evinin önüne arabayı bırakıp üzerine iki tane tiyatro bileti ve bir not koyuyorlar. Bizim kek çift de (arabayı çalanlar) tiyatroya gidip köpeklerin bir gününü anlatan, herkesi uyutan iğrenç bir oyunu izliyor. Bu sırada kahramanlar onların evine girip daha önce işledikleri suçun delillerini eve bırakıyorlar. Eve dönen kek çifti kapıda polis karşılıyor... Ne intikam ama!

# Diş fırçasıyla ne yapmışlar? (2.5*)

Boğaziçi'nden bi grup öğrenci sömestrde tatil için İngiltere'ye gitmiş. Bunlar bi araba kiralamış; sabah yola çıkıyorlarmış, önlerine çıkan her kayda değer yerde mola verip sonra da akşam bi yerlerde konaklıyolarmış.

Bi akşam İskoçya yakınlarında bi restoranda yemek yemişler. Bi ara arabayı kullanan çocuğun aklına kapıları kilitlemediği gelmiş, koşarak arabanın yanına gitmiş. Nası koşmasın, sürekli seyahat halinde olduklarından bütün eşyaları da arabadaymış bizimkilerin. Arabanın yanına geldiğinde asayişin berkemal olduğunu görüp rahatlamış çocuk. Bütün eşyalar olduğu gibi duruyomuş.

Buraya kadar herşey iyiymiş hoşmuş da Türkiye'ye döndükten sonra tatil fotoğraflarını tab ettirdiklerinde iğrenç bi durumla yüzyüze gelmişler. Fotoğrafların 5-6 tanesinde bizimkilerin kiralık arabasının üstünde bi grup serseri varmış. Herifler, arkadaşların diş fırçalarını çüklerine, kıçlarını sürer durumda pozlar vermiş kameraya. Fotoğrafların çekildiğini sandıkları akşamdan (İskoçya restoranı) o ana kadar arada tam 10 gün varmış ve bizimkiler –gulp!- bu süre içinde herşeyden habersiz kullanmışlar diş fırçalarını. 

## Uzmanı

Türk geyik literatüründe, "çük fırçası" başlığıyla anılan ve "Bizim okuldan bi grup İngiltere'ye gittiklerinde..." giriş cümlesiyle anlatılmaya başlanan bu hikaye aslında yüzde yüz dış mihraklı. Sonradan karakterleri Türkleştirilip bize maledilmiş. 1990 yılında anlatılmaya başlanan efsanenin Batı versiyonlarında kurbanlar genelde balayına çıkan bi çift, ya da tatildeki iki kız arkadaş oluyo. Serseriler ise çoğunlukla bi grup zenci diye anılıyo. Jamaika, Hawai, Meksika ve Kosta Riko ise efsanenin geçtiği en popüler ülkeler.

İnternet'teki şehir efsaneleri tartışma grubunda bu konuda çok ilginç bi hikayeye rastladım. Usenet'teki tartışma grubunun üyeleri çoğunlukla konuyla yakından ilgilenenlerden oluşuyor: Araştırmacılar, folklor uzmanları, sosyoloji öğrenimi görenler vb. Yani aşağıya aldığım hikaye (daha doğrusu olay) bu gruptan biri tarafından anlatıldığı için muhtemelen doğru.

"Nişanlımın annesi bi akşam bize bildik hikayeyi anlattı: Bi kadın Meksika'ya tatile gitmiş. Bu dönemde oteldeki odalarına birinin girdiği anlaşılmış ama hiç bi'şeyleri kaybolmamış. Ancak evlerine döndükten sonra tatil fotoğraflarını tab ettirdiklerinde sürprizle karşılaşmışlar. Fotoğraflarda bi serseri varmış ve adam, aile fertlerinin diş fırçalarını genital organlarına sürerken gözüküyomuş.

Kayınvalidem kurbanın onunla aynı hastanede çalışan bi hemşire olduğunu da sözlerine ekledi. Onlarca kez dinlediğim bi efsaneydi bu. Nişanlımın annesine bunu söyledim ama o, hikayenin kesinlikle doğru olduğu konusunda ısrar etti. Hatta iddialaşma esnasında biraz dozu kaçırıp, işi alay etme boyutuna vardırdım.

Bu konuşmadan bi hafta sonra nişanlımı evinde ziyarete gittiğimde annesi beni kapıda görür görmez kahkahalar atmaya başladı. İçeri koşup elinde birkaç fotoğrafla geri döndü. Haklı olduğunu kanıtlamak için hemşire arkadaşından fotoğrafları istemiş, o da getirmişti.

Evet, fotoğraflar gerçekti! Sakallı, muzip bakışlı bi genç olmadık yerlerini fırçalarken arkadaşı da durumu kamerayla tespit etmişti. Sanırım efsaneden feyz alan gençler bu aileye iğrenç bir sürpriz yaparak yılların efsanesini gerçeğe dönüştürmüş." 

# Böyle de hırsızlık olur mu? (2.5*)

Kızkardeşimin kapı komşusu bi akşam arkadaşlarından birinin verdiği bi partiye katılmış. Gecenin ilerleyen saatlerinde partide tanıştığı bi kız, aynı saatlerde okuldan arkadaşlarının verdiği bi parti daha olduğunu söyleyerek birlikte oraya gitmeyi teklif etmiş. Çocuk seve seve kabul etmiş çünkü teklifi yapan gerçekten de çok alımlı bi kızmış. İkisi evden ayrılmışlar ve başka bi semtte olan partiye katılmışlar. İçki, şamata gırla gidiyomuş. Zaten daha evvelki evde de epeyce yükünü aldığından çocuk, epeyce sarhoş olmuş. Bi ara esrarlı sigaralar da çıkıp elden ele dolaşmaya başlayınca bizimkinde film iyice kopmuş.

Çocuk sabah başında müthiş bi ağrıyla uyanmış. İlk anda anlayamamış ama bi'kaç saniye sonra banyodaki küvetin içinde yatmakta olduğunu farketmiş. Üstelik küvetin içi ağzına kadar buz doluymuş. Ne olup bittiğini anlamaya çalışırken karşısındaki fayanslarda rujla yazılmış notu görmüş: "Ölmek istemiyorsan hemen 911'i ara." (Bilmeyenler için: Bu numara ABD'de acil yardım çağrısı için kullanılıyor.)

Telefon da hemen yanıbaşına uzatılmış durumdaymış zaten. Hala uyku sersemi olan çocuk numarayı çevirmiş ve karşısına çıkan operatöre durumu anlatmış, "Aslında nerede olduğumu ve sizi niye aradığımı bilmiyorum" demiş. Operatör yavaşça küvetten çıkıp aynanın önüne gitmesini istemiş çocuktan. Çocuk zorla kalkmış yerinden ve denileni yapmış. Aynanın önüne geldiğinde operatör, "Şimdi arkanı dön. Bak bakalım yara izi gibi bi'şey var mı?" diye sormuş. Gerçekten de sırtının alt tarafında karşılıklı, 10 santim uzunluğunda iki dikilmiş kesik varmış çocuğun. Bunu söylediğinde, "Şimdi hemen küvete geri dön. Seni almaya bi ekip gönderiyoruz" demiş 911 operatörü.

Meğer çocuğun gece tanıştığı kız organ hırsızları ile işbirliği yapan bi vicdansızmış. İyice sarhoş ettikten sonra bayıltıp iki böbreğini birden çalmışlar zavallının. Çocukcağız şimdi dializ makinasına bağlı vaziyette bi hastane odasında, yaşamını sürdürmesi için gerekli olan böbreği bekliyomuş. Ancak maalesef bu çok çok zor bulunan bi'şeymiş. Bi böbrek karaborsada tam 10 bin dolardan alıcı buluyomuş. 

## Uzmanı

İlginçtir; kaynaklara göre bu hikayenin (muhtemel) orijininde Ahmet Koç adında Türkiyeli bi Kürt'ün yaşadığı böbrek hırsızlığı vakası var. Reuters'in 8 Aralık 1989 tarihli bülteninde yeralan habere göre Koç, "Benim İngiltere'de şirketim var. Sana da birşeyler ayarlarız" diyen bi Türk işadamı tarafından Türkiye'den Londra'ya getirilmiş. Adam, iş için sağlık kontrolünden geçmesi gerektiğini söyleyerek Ahmet Koç'u hastaneye götürmüş. Burada kan testi için bi miktar kan alınmış ve bir de iğne yapılmış zavallıya. Koç bundan sonrasını şöyle anlatıyor:

"İğneden sonra bayılmışım. Uyandığımda kendimi her tarafıma kablolar sarılı vaziyette yatakta buldum. Başımda da gürültülü bi makina vardı. Sonra bi hemşire yemek getirdi ve apandisitimin alındığını söyledi. Hastanede bi'kaç gün daha kaldım. Sonunda birisi gelip böbreğimin birini aldıklarını daha doğrusu çaldıklarını açıkladı ve bundan kimseye bahsetmemem için bana yüklü bir para teklif etti. Ben de ihtiyacım olduğu için parayı kabul ettim." 

# Toplu iğneli sapıklar (2.5*)

Bi grup üniversiteli genç diskoya gitmiş. Pistte dans ederlerken içlerinden bi kız acıyla bağırmış. Sanki biri iğne gibi birşey batırmış kıza. Yerlerine otururlarken arkadaşlarından biri kızın sırtına yapıştırılmış bir "sticker" (yoksa kağıt mı demeli) görmüş. Kağıtta "AIDS'liler arasına hoşgeldin bebek!" yazıyormuş. Herkes bunu kötü bir şaka olarak yorumlamış. Ancak kızın yine de içine kurt düşmüş. Bi'kaç hafta sonra hastaneye gitmiş. Yapılan tetkikler sonunda kızın kanında HIV pozitif olduğu belirlenmiş! 

## Uzmanı

Bu hikayeye benzer bi haber TV kanallarından birinde yer almıştı. Hangi şehir olduğunu hatırlamıyorum. (İzmir'miş gibi geliyo) Haberde, şehirde bi takım insanların kadınlara iğne batırıp kaçtığından bahsediliyodu. Bi'kaç kadınla da kurban olarak konuşulmuştu hatta. Asparagas olduğu barizin barizi bi haber! Düşünsenize; kim, "sokakta biri bana iğne batırdı" diye polise başvurur? Böyle bi kayıt olmazsa haberi yapan muhabir nasıl konuşacak kurban bulabilir? Teksoy'dan gayrı tabii. Onu ayrı bi yere koymak lazım...

Bu hikayenin başka bi versiyonunda ise olay sinemada geçiyo. Karanlıkta yerine oturan kız acıyla yerinden fırlıyo. Eliyle şöyle bi koltuğu yokladığında canını yakan şeyin bi iğne olduğunu anlıyo. "Eşek şakası" diye düşünerek filmi seyrediyo ancak antrakt olup ışıklar yandığında koltuğa yapıştırılmış notu görüyo ve dünyası kararıyo: "Tebrikler! Artık sen de bir AIDS'lisin!"

Hürriyet'in tüketici köşesi yazarı Erkan Çelebi (Tüketicinin Erkan Abisi) maalesef Mart 1999'da zokayı yuttu ve ona gelen bir e-mail mesajına, "olay bana saçma geldi ama yine de dikkatli olmakta fayda var" notunu düşerek köşesinde yer verdi. Gelen mesaj yukarıdaki "sinema koltuğundaki AIDS'li iğne" olayının Türkiye'de de yapıldığını söylüyodu. Aslında bu, o dönemde gazetecilerin mail adreslerine gönderilen bi zincir mektuptu. Erkan Abi yazmadan önce aynı e-mail'i Hürriyet Pazar'ın o zamanki İnternet yazarı Haluk Kalafat, "Al bak, tam senlik mevzu" diyerek bana da göndermişti. Fakat durumdan bi haber olan Erkan Çelebi, bütün iyiniyetiyle patlattı bombayı. Kendisine tufaya düştüğünü anlatan bir e-mail gönderdim ama ses çıkmadı Erkan Abi'den. 

## Üyeler ne demiş?

**aslı can: Ben yaşadım bunu!**
İnanılmaz gibi gelse de ne yazık ki bu olay gerçek. İstanbul'da yolda yürürken benim de kalçama iğne (toplu değil enjektör) batırıldı. Çevrede bahsederken başka kişilerin de farklı yerlerde başına geldiğini duydum. Ama genellikle (bende de olduğu gibi) saldırgan görülmediği için şikayette bulunulsa da bi fayda sağlamıycağından polis olaydan haberdar edilmiyo. Bu yüzden de bu olay insanların başına gelmesine rağmen fazla bilinmiyo. (Ya da dediğiniz gibi ciddiye alınmıyo ve asparagas denilip geçiliyo) Not: (Belki merak edersiniz diye) Benim sonuçlarım negatif çıktı. Duyduğum diğer kişilerin de...

**Evren Özcan: Jetonlu telefonlar**
Bu efsane bir zamanlar çok yaygındı. O zamanlar ben de jetonlu telefonların jeton alma deliklerine AIDS'li toplu iğne koyduklarını duymuştum. 

# 3000 dolarlık fatura (2.5*)

Beraber yaşayan bi çift ilişkisini bitirmek üzereymiş. Yalnız bu, biraz patırtılı kütürtülü, bol kavgalı bi ayrılıkmış. O aralarda adam uzak bi eyalete, iki haftalığına iş seyahatine çıkmış. Evden ayrılırken de kıza, "Sana ait ne varsa topla götür, benim bi iğneme bile dokunma. Döndüğümde seni bu evde görmek istemiyorum" demiş.

Adam seyahatten döndüğünde, korktuğunun aksine, kız arkadaşının sadece şahsi eşyalarını toplayıp gittiğini görmüş. Ortalık son derece düzenli, herşey yerli yerindeymiş. Yalnız yatak odasına girdiğinde telefonun açık olduğunu farketmiş, ahizeyi kulağına götürmüş ama karşıda kimse yokmuş. Bi süre sonra bi kadının konuşmasına benzer bi'şeyler duymuş ama çok parazit olduğundan hiçbi'şey anlamamış ve telefonu kapatmış.

Amaa bi'kaç hafta sonra telefon faturası geldiğinde acı gerçek ortaya çıkmış. Faturanın tutarı tam tamına 3000 dolarmış. Bu paranın ner'deyse tamamı, Tokyo'daki otomatik hava tahmin raporu veren bi numarayla yapılan uzun görüşmeden kaynaklanıyomuş.

Yaa, görüyon mu abicim kadının yaptığını. Vallayi korkulur bu karı milletinden. Kafaya koydu mu yapmıycakları yok bunların. 

## Uzmanı

Bu efsanenin bi'kaç versiyonu daha var. Bunlardan birinde aynı intikam numarasını bi hırsız yapıyo. Hırsız, dışarıdaki giyim-kuşamlarından zengin olduğunu düşündüğü bi ailenin evine giriyo. Ancak karı-kocanın sadece gösteriş yaptığını, aslında evlerinin değersiz eşyalarla dolu olduğunu görünce Tokyo'daki hava tahmin servisini arayarak aileyi cezalandırıyo. Bi başka versiyonda da yine evi terketmesi istenen bi kız arkadaş var ama bu, yukar'daki kızdan daha insaflı. Sadece ayrıldığı erkek arkadaşının büttüün giysilerini kuru temizleyiciye vererek cezalandırıyo onu. Adam iş seyahatinden döndüğünde 500 dolar kuru temizleme parası ödemek zorunda kalıyo. 

## Üyeler ne demiş?

**ebrar elbasan: İtalya'da yaşanmış**
Bana bu hikayeyi İtalya'da konuşma hocam anlatmıştı. Onun hikayesinde hatun, beraber olduğu elemanın kendisini "iş gezisine gidiyorum" diye uyutup diğer sevgilisi ile tatile gittiğini oğreniyordu. (Bir İtalyan erkeği için gayet doğal bir davranış tarzı) Bu hikayedeki gibi, kadın anahtarıyla eve girip Japon yerel saat servisini arıyordu. Fatura miktarı, Claudio'nun hikayesinde (Claudio benim konuşma hocam) 600 milyon liretti. Adam kadını mahkemeye vermiş, ancak mahkeme; adamın kadına evinin anahtarını vermekle, ona içerideki tüm eşyaları kullanma hakkını da vermis olduğunu söyleyerek, kadının sadece bu "eşya kullanma hakkı"ndan yararlanmış olduğunu, bu nedenle de olayda suç unsuru bulunmadığı sonucuna varmış.

# AIDS'li kuru fasulye (2*)

Şikago'da bi çift evlilik yıldönümlerini kutlamak üzere Türk restoranına gitmiş. Yemekler son derece lezzetliymiş ama çift eve döndüğünde kadın olanının karnı felaket derecede ağrımaya başlamış. Geceyarısı hastanenin yolunu tutmuşlar. Muayene sonunda kadının zehirlendiği anlaşılarak midesi yıkanmış.

Amerika'daki hastanelerde, eğer talep edersen, böyle durumlarda nasıl zehirlendiğini anlamak için tahlil yapılıyomuş. Hani tazminat olayı filan var ya oralarda. Kadının midesinden çıkanlar incelendiğinde sperm kalıntılarına rastlanmış. Çift bunu öğrenince koşşa koşşa polise başvurmuş. Bunun üzerine restoranın personeli gözaltına alınmış. Yapılan sorgudan sonra bunu garsonlardan birinin yaptığı ortaya çıkmış. Meğerse bu vicdansız adam (Türk) bi'kaç ay önce restorana gelen müşterilerden biriyle tuvalette ilişki kurmuş ve kadından AIDS kapmış. Şimdi de intikam amacıyla yemeklere gizlice spermlerini katıyomuş. 

## Uzmanı

Amerika'da yaygın olan bu efsane genelde Türk ya da Fas yemekleri yapan yerlerde olmuş gibi anlatılıyomuş. Gerçi Çin ve Hint restoranlarının yahut pizzacıların da adı geçiyormuş ama daha çok bizimkilerle Faslılar alıyomuş nasibini. 

## Üyeler ne demiş?

**Mehmet Guler: Spermli Türk döneri**
Almanya'dan gelen bir gurbetçiden bunun değişik bir versiyonunu duymuştum: Almanya'daki döner satışları çok iyi gidiyormuş. Fakat bir gün gelen bir ihbar üzerine dönerle ilgili araştırma yapmışlar ve yanlış hatırlamıyorsam Hamburg'taki bir Türk lokantasında dönerde sperm bulmuşlar. Gurbetçi abi, "Kesinlikle dönerin adını kötülemek için, çekemedikleri için Almanlar yaptı" diyodu. 

# Ertesi sabah kabusu (2.5*)

Bodrum'a yalnız başına tatile giden bi genç her gece bar bar dolaşıp körkütük sarhoş olana kadar içiyomuş. Çoğunlukla da bu barlardan birinde tanıştığı bi kadınla, oteldeki odasında noktalanıyomuş gece. Yine böyle bi gecede çok çok güzel bir kadınla tanışmış bizimki. Saat aslında o kadar ilerlememiş ama elinden kaçırmak istemediğinden kadını hemmen otele getirmiş. Gece boyunca tepişe tepişe sevişmişler, sonunda da yorgun düşüp uyuyakalmışlar.

Genç adam sabah uyandığında kadının yanında olmadığını görmüş. "Duş alıyodur her'alde"' diye düşünerek banyoya gitmiş. Ancaak banyonun aynasına rujla yazılmış notu gördüğünde beyninden vurulmuşa dönmüş zavallıcık: "AIDS'lilerin arasına hoşgeldin!" 

## Uzmanı

Haber sıkıntısı çeken bazı gasteciler zaman zaman şehir efsanelerine sığınabiliyo. Bu haberlerin çoğu da bize yabancı ajanslar aracılığıyla gelip, dış haberler sayfasında yerine alıyo. Kimi uyanık editörler ise bu hikayelere temsili resimler çizdirip Türkleştirerek koyuyo gastelerine. Yukarıdaki buna bi örnek. Ecnebi illerinde çok meşhur olan bu hikaye bizim gastelerin birinde Bodrum'da olmuş gibi verilmişti.

Aynaya rujla yazılan not dışında başka AIDS bulaştırma efsaneleri de var. Bunlardan birinde yaz aşkı kurbanına, "eve döndüğünde açmak kaydıyla" bi hediye veriyo. Kurban evine döndüğünde romantik bi atmosfer yarattıktan sonra açıyo hediyesini. Ve o an şok oluyo tabii ki. Paketten tahtadan (bazen de seramiktan) yapılmış bi tabut çıkıyo. İçinde de aynı not: "AIDS'lilerin arasına (ya da AIDS'lilerin dünyasına) hoşgeldin!"

Aslına bakarsanız gerçek hayatta, intikam amacıyla böyle ilişkilere giren AIDS hastaları yok değil. 1998 yılının başlarında, ABD'de Pamela Wiser adında bi kadın AIDS olduktan sonra 50 erkekle ilişkiye girdiğini açıklamıştı bi gazeteye. Ardından da tutuklanarak "adam öldürmeye tam teşebbüsten" yargılanmıştı. Ancak kadının, yattığı erkeklere AIDS'li olduğunu söylediği ama adamların takmadığı anlaşılmıştı. 

# Mafya komşum var benim (2.5*)

Zengin bi çiftin Los Angeles civarında bi çiftlik evi varmış. Bitişiklerindeki komşularının bi'takım mafya bağlantıları olduğunu duymuşlar ama hiç de öyle tiplere benzemiyolarmış doğrusu. Hatta, ilk taşındıklarında bizimkiler bunlara "hoşgeldin" ziyaretine gitmişler. Karı-koca temiz yüzlü, çok da kültürlü insanlarmış.

Bizim zengin çift bi akşam şehir merkezindeki evlerinde kalmış. Ertesi gün çiftlik evine geldiklerinde hırsız girdiğini ve karısının mücevherleriyle birlikte evdeki bi'kaç parça antika eşyayı çaldığını görmüşler. Hemmen bitişik komşularına gidip önceki akşam olağanüstü bi'şey -gürültü, kapılarının önünde bi araba filan- farkedip farketmediklerini sormuşlar. Evin beyi yumuşak bi sesle bu olaydan kimseye bahsetmemelerini söylemiş. "Şimdi evinize dönüp güzel bi uyku çekin. İzin verin ben bi'kaç telefon edeyim. Sabah da kahvaltı için bize gelin" demiş.

Bizimkiler hiçbi'şey anlamamış taabi. Ayıp olmasın diye "he he" diyip evlerine dönmüşler. Ama ertesi sabah komşularına gittiklerinde bütün çalınan eşyalarının salonun bir köşesinde onları beklediğini görünce şok olmuşlar. "Nasıl yaptınız" filan deyince mafya komşu, "Boşverin canım. Bi'kaç tanıdık var işte. Sağolsunlar beni hiç kırmazlar. Ben değil, onlar halletti" demiş. 